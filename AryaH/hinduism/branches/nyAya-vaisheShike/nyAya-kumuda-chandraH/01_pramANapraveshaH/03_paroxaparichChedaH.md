+++
title = "०३ परोक्षपरिच्छेदः"

+++
 प्रमाणप्रवेशे तृतीयः परोक्षपरिच्छेदः ।

प्रत्यक्षं प्रतिपाद्य लक्षणफलस्वार्थान्वितं तत्त्वतः,  
स्पष्टार्थप्रतिपत्तिशून्यमधुना[^1] व्याख्यायते तच्छ्रुतम् ।  
प्रामाण्यं पुनरस्य[^2] यैस्तु कुमतध्वान्ताभिभूतेक्षणैः,[^3]  
नेष्टं तैर्ननु[^4] विप्रकृष्टविषयज्ञानाय[^5] दत्तं जलम् ॥ १ ॥  

[^1]: अस्पष्टम् ।


[^2]: श्रुतस्य ।


[^3]: “कुमति–”  \[आ॰\] ,  \[ब॰\]  ।


[^4]: निश्चयेन ।


[^5]: अतीन्द्रियज्ञानाय ।



अथेदानीं परोक्षस्वरूपप्ररूपणायाह–

ज्ञानमाद्यं[^6] मतिः सञ्ज्ञा चिन्ता चाऽऽभिनि[^7]बोधिकम्[^8] ॥ १० ॥  

[^6]: अनया कारिकया “मतिः स्मृति सञ्ज्ञा चिन्ताऽभिनिबोध इत्यनर्थान्तरम्”  \[तत्त्वार्थसू॰ १ । १३\]  इति सूत्रार्थं समन्वेति । तुलना–मतिस्मृत्यादयः शब्दयोजनमन्तरेण न भवन्तीत्येकान्तो न यतस्तत्रसङ्कीर्येरन् । तदेकान्ते पुनर्न क्वचित् स्युः तन्नामस्मृतेरयोगात्, अनवस्थानादेः । – \[सिद्धिवि॰ पृ॰ १०० अ। ।\]  अनन्तवीर्यविद्यानन्दाभयदेवाद्याचार्याभिप्रायेण शब्दयोजनात् प्राक्कालभाविना मतिस्मृत्यादीना मतिज्ञानेऽन्तर्भावः तदुत्तरकालभाविना तु तेषा श्रुतेऽन्तर्भावः इति । तथा च तेषा ग्रन्थाः–ननु मत्यादिकं सर्वमभिघानपुरस्सरमेव स्वार्थं प्रत्येति इति शब्दश्रुत एवान्तर्भावोऽस्य, तथा च तच्चिन्तने एवास्य चिन्ता भविष्यतीति पृथगिह चिन्तनमनर्थकमिति चेदत्राह–“शब्दयोजनम्” इत्यादि । मतिस्मृत्यादयः शब्दयोजनमन्तरेण न भवन्ति किन्तु तद्योजने सति भवन्ति इत्येवमेकान्तो न, यत एव एकान्तात् तत्र अन्तर्भाव्येरन् इत्यर्थः । यत इति वा आक्षेपे नैव सङ्कीर्येरन् । विपक्षे वाधकमाह–तदेकान्त इत्यादि । स चासौ एकान्तश्च तस्मिन् अङ्गीक्रियमाणे पुनः न क्वचित् वहिरन्तर्वा स्युः मतिस्मृत्यादयः । कुत एतदित्यत्राह–तन्नाम इत्यादि । यस्य नाम्नो योजनात् मतिस्मृत्यादयः तत् तन्नाम इत्युच्यते तस्य स्मृतेरयोगात् । – \[सिद्धिवि॰ टी॰ पृ॰ १००अ। ।\]  सम्प्रति श्रुतस्वरूपप्रतिपादकमकलङ्कग्रन्थमनुवादपुरस्सरं विचारयति–अत्र प्रचक्षते केचिच्छ्रुत शब्दानुयोजनात् । तत्पूर्वनियमाद्युक्त नान्यथेष्टविरोधत ॥ शब्दानुयोजनादेव श्रुत हि यदि कथ्यते । तदा श्रोत्रमतिज्ञान न स्यान्नान्यमतौ भवम् ॥ यद्यपेक्षवचस्तेषा श्रुत साव्यवहारिकम् । स्वेष्टस्य बाधन न स्यादिति सप्रतिपद्यते ॥ “न सोऽस्ति प्रत्ययो लोके यः शब्दानुगमादृते” । इत्येकान्त निराकर्तुं तथोक्त तैरिहेति वा ॥ ज्ञानमाद्य स्मृति सज्ञा चिन्ता चाभिनिवोधिकम् । प्राग्नामससृत शेष श्रुत शब्दानुयोजनात् ॥ अत्राकलङ्कदेवा प्राहु–ज्ञानमाद्य स्मृतिः तत्रेद विचार्यते–मतिज्ञानादाद्यादाभिनिबोधिकपर्यन्ताच्छेष श्रुत शब्दानुयोजनादेवेत्यवधारणम्, श्रुतमेव शब्दानुयोजनादिति वा ? यदि श्रुतमेव शब्दानुयोजनादिति पूर्वनियमः तदा न कश्चिद्विरोध, शब्दससृष्टज्ञानस्य अश्रुतज्ञानत्वव्यवच्छेदात् । अथ शब्दानुयोजनादेव श्रुतमिति नियमः, तदा श्रोत्रमतिपूर्वकमेव श्रुत न चक्षुरादिमतिपूर्वकमिति सिद्धान्तविरोध स्यात् । साव्यवहारिक शाब्द ज्ञान श्रुतमित्यपेक्षया तथानियमे तु नेष्टबाधाऽस्ति चक्षुरादिमतिपूर्वकस्यापि श्रुतस्य परमार्थतोऽभ्युपगमात् स्वसमयप्रतिपत्ते । अथवा “न सोस्ति प्रत्ययो लोके य शब्दानुगमादृते । अनुविद्धमिवाभाति सर्व शब्दे प्रतिष्ठितम् ॥” इत्येकान्त निराकर्तु प्राग्नामयोजनादाद्यमिष्ट न तु तन्नामससृष्टमिति व्याख्यानमाकलकमनुसर्त्तव्यम् ।  \[पृ॰ २३९-४०\]  शब्दानुयोजनात्त्वेषा श्रुतमस्त्वक्षवित्तिवत् । सभवाभावसवित्तिरर्थापत्तिस्तथानुमा ॥ नामाससृष्टरूपा हि मतिरेषा प्रकीर्तिता । नात कश्चिद्विरोधोऽस्ति स्याद्वादामृतभोगिनाम् ॥ – \[तत्त्वार्थश्लो॰ पृ॰ २४३ ।\]  अत्र च यत् शब्दसयोजनात् प्राक् स्मृत्यादिकमविसवादिव्यवहारनिर्वर्तनक्षम प्रवर्तते तन्मति, शब्दसयोजनात् प्रादुर्भूत तु सर्वं श्रुतमिति विभागः । – \[सन्मति॰ टी॰ पृ॰ ५५३ । षड्द॰ बृह॰ पृ॰ ८४ब् ।\] 


[^7]: “बाभिनि–”  \[ब॰\]  ।


[^8]: “–बोधकम्”  \[ब॰\] ,  \[श्र॰\] , “–बोधनम्” मु॰ लघी॰ ।


 
प्राङ् नामयोजनाच्छेषं श्रुतं शब्दानुयोजनात् ।  

 
नमता विद्यानन्दिनमैतिह्याद्यैर्विभूष्य सस्क्रियते ।  
न्यायकुमुदचन्द्रोत्तरभाग सम्यङ् महेन्द्रेण ॥ १ ॥  

  
विवृतिः–अविसवादस्मृतेः[^9] फलस्य हेतुत्वात् प्रमाणं धारणा, स्मृतिः सञ्ज्ञायाः प्रत्यवमर्शस्य, सञ्ज्ञा चिन्तायाः तर्कस्य, चिन्ताऽभिनिबोधस्यानुमानादेः । प्राक्[^10] शब्दयोजनात् शेषं श्रुतज्ञानमनेकप्रभेदम् ।

[^9]: तुलना–धारणास्वरूपा च मति अविसवादस्वरूपस्मृतिफलस्य हेतुत्वात् प्रमाणम्, स्मृतिरपि तथाभूतप्रत्यवमर्शस्वभावसज्ञाफलजनकत्वात्, सज्ञापि तथाभूततर्कस्वभावचिन्ताफलजनकत्वात्, चिन्तापि अनुमानलक्षणाभिनिबोधफलजनकत्वात्, सोऽपि हानादिबुद्धिजनकत्वात् । – \[सन्मति॰ टी॰ पृ॰ ५५३ । षड्द॰ बृह॰ पृ॰ ८४ब् ।\] 


[^10]: तुलना–प्राक् शब्दयोजनात् मतिज्ञानमेतत् शेषमनेकप्रभेद शब्दयोजनादुपजायमानमविशदं ज्ञान श्रुतमिति केचित् – \[सन्मति॰ टी॰ पृ॰ ५५३ । षड्द॰ बृह॰ पृ॰ ८४ब्\] 


 कारिकाव्याख्यानम्–

यत् प्रथमकारिकायां “शेषम्” अविशद[^11] ज्ञानमित्युक्तम्, तत् किम् ? §“श्रुतम्”[^12] अविस्पष्टतर्कणम् § श्रुतमविस्पष्टतर्कणम्[^13]  \[ \]  इत्यभिधानात् । किं यत् नामयोजनाज्जायतेऽविशदं[^14] ज्ञानं तदेव श्रुतम्, उतान्यदपि ? इत्याह– “प्राङ् नामयोजनात् ।” नाम्नः अभिधानस्य योजनात् पूर्वमुपजायते यदस्पष्टं ज्ञानं तच्छुतम् नामयोजनाजनितार्थाऽस्पष्टज्ञानसाधर्म्यादित्यभिप्रायः[^15] । ““चिन्ता च”” इत्यत्र चशब्दो भिन्नप्रक्रम ““शब्दानुयोजनात्”” इत्यस्यानन्तर द्रष्टव्यः । तेन न केवलं नामयोजनात् पूर्वं यदस्पष्ट ज्ञानमुपजायते तदेव श्रुतं किन्तु “शब्दानुयोजनाच्च यदुप  जायते तदपि श्रुतम्” इति सङ्गृहीतं भवति । किं तद् ? इत्याह–““सञ्ज्ञा”” इत्यादि । ““चिन्ता च”” इत्ययं चशब्दः[^16] पुनर्भिन्नप्रक्रमः ““मतिः”” इत्यस्यानन्तरं स्मृतिसमुच्चयार्थो द्रष्टव्यः । तेन स्मृत्याद्यविशदं[^17] ज्ञानं श्रुतमित्युक्तं भवति । इन्द्रियप्रभवं[^18] मतिज्ञानं तु देशतो वैशद्यसम्भवात् सांव्यवहारिकं प्रत्यक्षमित्युक्तम् । तस्य श्रुतस्य कि कारणम् ? इत्याह “–ज्ञानमाद्यं” कारणम् । किन्नाम ? इत्याह–““मतिः”” इति । नचागमविरोधः, मतिपूर्वं श्रुतम्  \[तत्त्वार्थसू॰ १ । २०\]  इत्यभिधानात् । ““पूर्वपूर्वप्रमाणत्वे फलं स्यादुत्तरोत्तरम्””  \[लघी॰ का॰ ७\]  इत्यनेन अधिकां कारिकां कृत्वा व्याचष्टे– ““अविसंवाद”” इत्यादिना । “न” विद्यते “विसंवादो” यस्याः सा चासौ “स्मृतिश्च” तस्याः । कथम्भूतायाः ? “फलस्य” फलभूतायाः “हेतुत्वात् प्रमाणं धारणा” संस्कारः ।

[^11]: “–शदज्ञान–”  \[श्र॰\]  ।


[^12]: एतदन्तर्गत पाठो नास्ति  \[आ॰\] ,  \[श्र॰\]  ।


[^13]: उद्घृतमिदम् – \[सिद्धिवि॰ टी॰ पृ॰ १०१ब्\]  तुलना–मतिपूर्वं ततो ज्ञेय श्रुतमस्पष्टतर्कणम् । – \[तत्त्वार्थश्लो॰ पृ॰ २३७ । न्यायवि॰ वि॰ पृ॰ ५०४ब् ।\] 


[^14]: “–तेवि–”  \[आ॰\] ,  \[ब॰\] ,  \[श्र॰\]  ।


[^15]: “–योजनाज्जनि–”  \[श्र॰\]  ।


[^16]: ““च”” नास्ति  \[आ॰\] ,  \[श्र॰\]  ।


[^17]: “–शदज्ञानं”  \[आ॰\] ,  \[श्र॰\]  ।


[^18]: “–प्रभवमति–”  \[ब॰\]  ।


 स्मरणस्य अप्रामाण्यवादिना बौद्धादीना पूर्वपक्ष–

ननु[^19] स्मृतेः स्वरूपतो विषयतश्च विचार्यमाणाया अनुपपत्तेः कस्याऽविसंवादः प्रार्थ्येत, तथाहि–स्मृतिशब्दवाच्यस्यार्थस्य[^20] स्वरूपं ज्ञाता, ज्ञानं वा ? तत्राद्यपक्षोऽनुपपन्नः, पूर्वोत्तरज्ञानव्यतिरिक्तस्य ज्ञातु कस्यचिदप्यसम्भवात् । द्वितीयपक्षेऽपि ज्ञानमात्रम्,[^21] अनुभूतविषयं वा ज्ञानं तच्छब्दवाच्यं[^22] स्यात् ? प्रथमविकल्पे प्रत्यक्षादेरपि स्मृतिरूपताप्रसङ्गात् तद्व्यतिरिक्तप्रत्यक्षादिप्रमाणभेदवार्त्तोच्छेदः[^23] स्यात् । द्वितीयविकल्पेऽपि देवदत्तानुभूतेऽर्थे यज्ञदत्तप्रत्यक्षादिज्ञानस्य स्मृतित्वप्रसक्तिः । अथ येनैव यदेव पूर्वमनुभूतं वस्तु पुनः कालान्तरे तस्यैव तत्रैवोपजायमानं[^24] ज्ञानं स्मृतिरित्युच्यते, तदप्युक्तिमात्रम्, धारावाहिप्रत्यक्षस्यापि स्मृतित्वप्रसङ्गात्, उक्तप्रक्रियायास्तत्राप्यविकलत्वात्[^25] ।

[^19]: यौग प्राह – \[आ॰ टि॰\]  ।


[^20]: “–वाच्यार्थं–”  \[ब॰\]  ।


[^21]: तुलना–ननु कोऽय स्मृतिशब्दवाच्योऽर्थः ज्ञानमात्रम्, अनुभूतार्थविषय वा विज्ञानम् ? – \[प्रमेयक॰ पृ॰ ३३६ ।\] 


[^22]: स्मृतिशब्द – \[आ॰ टि॰\]  ।


[^23]: स्मृति – \[आ॰ टि॰\]  ।


[^24]: अनुभूतेऽर्थे – \[आ॰ टि॰\]  ।


[^25]: धारावाहिकप्रत्यक्षेऽपि ।


किञ्च, “अनुभूते[^26] जायमानम्” इत्येतत् केन प्रतीयते–अनुभवेन, स्मृत्या, उभाभ्यां वा ? न तावदनुभवेन,[^27] तत्काले स्मृतेरेवाऽसम्भवात् । नचाऽसती विषयीकर्त्तुं शक्या, अतिप्रसङ्गात् । यद् असन्न तत् विषयीकर्त्तुं शक्यं यथा खरविषाणम्, असती चअनुभवकाले स्मृतिरिति । नचाऽविषयीकृता “तत्रोपजायते” इति प्रत्येतुं शक्याऽतिप्रसक्तेरेव । यद् यत्र येन न विषयीक्रियते न तस्य “तत्तत्रोपजायते”[^28] इति प्रतीतिर्युक्ता यथा सुप्तेनाऽविषयीकृते नीलसुखादिविषये जाग्रत्पुरुषप्रत्यये, अनुभवेनाऽविषयीकृता च अतीतार्थे स्मृतिरिति । तन्न अनुभवात्तथाप्रतीतिः । नापि स्मृतेः; अनुभवाऽर्थयोर[^29]  विषयीकरणे “अनुभूतेऽहमुत्पन्ना” इत्यनया[^30] प्रत्येतुमशक्यत्वात् । यदि च अनुभूतता प्रत्यक्षगम्या स्यात् तदा स्मृतिरपि जानीयात् “अनुभूतेऽहमुत्पन्ना” इति, अनुभवानुसारित्वात्तस्याः । नचासौ[^31] प्रत्यक्षगम्या, अनुभूयमानतामात्र एव अस्य[^32] पर्यवसानात् । तन्न स्मृत्यापि तत्प्रतीतिः[^33] । नाप्युभाभ्याम्,[^34] उभयपक्षनिक्षिप्तदूपणप्रसङ्गात्[^35] । तन्न स्मृति स्वरूपतो विचार्यमाणाऽवतिष्ठते ।

[^26]: तुलना–ननु अनुभूते जायमानमित्येतत् केन प्रतीयताम् ? न तावदनुभवेन, तत्काले स्मृतेरेवासत्त्वात् – \[प्रमेयक॰ पृ॰ ३३६ ।\] 


[^27]: प्रत्यक्षेण – \[आ॰ टि॰\]  ।


[^28]: “तत्रो–”  \[ब॰\] ,  \[श्र॰\]  ।


[^29]: तुलना–अतीतानुभवार्थयोरविषयीकरणे तथा प्रतीत्ययोगात् । – \[प्रमेयक॰ पृ॰ ३३६ ।\] 


[^30]: स्मृत्या ।


[^31]: अनुभूतता – \[आ॰ टि॰\]  ।


[^32]: प्रत्यक्षस्य ।


[^33]: “अनुभूते जायमानम्” इति प्रतीति ।


[^34]: स्मृतिप्रत्यक्षाभ्याम् ।


[^35]: “–षणगणप्र–”  \[श्र॰\]  ।


नापि विषयतः, तस्या हि विषयः अर्थमात्रम्, अनुभूतताविशिष्टो वाऽर्थः ? न तावदर्थमात्रम्, सकलप्रमाणानां स्मृतित्वप्रसङ्गात् । नाप्यनुभूतताविशिष्टः, देवदत्तानुभूतेऽर्थे यज्ञदत्तज्ञानस्य धारावाहिविज्ञानस्य च स्मृतित्वप्रसङ्गापादनात् । अनुभूतार्थविषयत्वे चास्याः प्रामाण्यन्न स्यात् अविद्यमानविषयत्वात् । यदविद्यमानविषयं न तत् प्रमाणम् यथा खे केशपाशज्ञानम्, अविद्यमानविषयञ्च अनुभूतार्थविषयतयाऽभिप्रेतं स्मरणज्ञानमिति । तथाविधस्याप्यस्य[^36] प्रामाण्ये अतिप्रसङ्गः ।

[^36]: अविद्यमानविषयस्यापि स्मरणस्य ।


किञ्च, अर्थक्रियार्थिनामर्थक्रियासमर्थार्थप्रापकं[^37] प्रमाणं प्रसिद्धम् । न च स्मृतौ असदर्थविषयत्वेन एतत्सम्भवति,[^38] अतः कथमसौ प्रमाणमिति ?

[^37]: तुलना–लोके च पूर्वमुपदर्शितमर्थ प्रापयन् सवादक उच्यते, तद्वज्ज्ञानमपि स्वय प्रदर्शितमर्थं प्रापयत्सवादकमुच्यते । प्रदर्शिते चार्थे प्रवर्तकत्वमेव प्रापकत्व नान्यत् । तथाहि–न ज्ञान जनयदर्थं प्रापयति अपि त्वर्थे पुरुष प्रवर्तयत्प्रापयत्यर्थम् । प्रवर्तकत्वमपि प्रवृत्तिविषयप्रदर्शकत्वमेव, न हि पुरुष हठात् प्रवर्तयितु शक्नोति विज्ञानम् अर्थक्रियार्थिभिश्चार्थक्रियासमर्थार्थप्राप्तिनिमित्त ज्ञानं मृग्यते । यच्च तैर्मृग्यते तदेव तेन शास्त्रे विचार्यते । ततोऽर्थक्रियासमर्थवस्तुप्रदर्शक सम्यग्ज्ञानम् । – \[न्यायबिन्दुटी॰ पृ॰ ५–६ ।\] 


[^38]: अर्थक्रियासमर्थार्थप्रापकत्वम्


 तत्प्रतिविधानपुरस्सर स्मरणस्य प्रथक् प्रामाण्यव्यवस्थापनम्–

अत्र प्रतिविधीयते । यत्तावदुक्तम्–“ज्ञाता[^39] ज्ञानं वा” इत्यादि, तदसमीचीनम्, ज्ञानस्यैव स्मृतिशब्दवाच्यत्वप्रतिज्ञानात् । नचैवं सर्वस्य ज्ञानस्य स्मृतित्वमनुषज्यते, स्मृतित्वस्य ज्ञानमात्रप्रयुक्तत्वाभावात् । ज्ञानविशेप[^40] एव हि संस्कारविशेपप्रभवः तदित्याकारोऽनुभूतार्थविषयः स्मृतिरित्युच्यते[^41] । स च इतरज्ञानेभ्यः कारणस्वरूपविषयभेदाद् भिद्यते । तत्र कारणभेद–  स्मृतेः पटुतरसंस्कारकारणकत्वात्,[^42] प्रत्यक्षादीनाञ्च चक्षुरादिहेतुकत्वात् । स्वरूपभेदः– स्मृतेः तदित्युल्लेखित्वात्, प्रत्यक्षादीनाञ्च इदमित्याद्युल्लेखित्वात्[^43] । विषयभेदोऽपि– स्मृतेः अनुभूतार्थगोचरत्वात्, प्रत्यक्षादीनाञ्च वर्त्तमानाद्यर्थविषयत्वात् ।

[^39]:  \[पृ॰ ४०५ प॰ ११ ।\] 


[^40]: “ज्ञानविषय एव”  \[आ॰\]  ।


[^41]: तुलना–आत्मन सयोगविशेषात् सस्काराच्च स्मृति । – \[वैशे॰ सू॰ ९ । २ । ६ ।\]  अनुभूतविषयाऽसम्प्रमोष स्मृति । – \[योगसू॰ १ । ११ । साख्यतत्त्वालो॰ पृ॰ १६ ।\]  लिगदर्शनेच्छानुस्मरणाद्यपेक्षादात्ममनसो सयोगविशेषात् पट्वभ्यासादरप्रत्ययजनिताच्च संस्काराद् दृष्टश्रुतानुभूतेष्वर्थेषु शेषानुव्यवसायेच्छानुस्मरणद्वेषहेतुरतीतविषया स्मृतिरिति । – \[प्रश॰ भा॰ पृ॰ २५६ ।\]  प्रत्यक्षबुद्धिनिरोधे तदनुसन्धानविषय प्रत्यय स्मृति । – \[न्यायवा॰ पृ॰ ३६६, ४३१ ।\]  स्मृतिरपि इच्छावत् पूर्वज्ञानसदृश विज्ञान पूर्वविज्ञानविषय वा स्मृतिरित्युच्यते । – \[शाबरभा॰ पृ॰ ६५ ।\]  स्मृति पुनः पूर्वविज्ञानसस्कारमात्रज ज्ञानमुच्यते । – \[प्रकरण प॰ पृ॰ ४२ । तन्त्ररह॰ पृ॰ २ ।\]  स्मृतिश्च सस्कारमात्रज ज्ञानमभिधीयते । – \[शास्त्रदी॰ पृ॰ १५३ ।\]  स्मरणं स्मृतिः – \[सर्वा-\]   \[र्थसि॰ १ । १३ ।\]  तैरेवेन्द्रियैर्य परिच्छिन्नो विषयो रूपादिस्तं यत् कालान्तरेण विनष्टमपि स्मरति तत् स्मृतिज्ञानम् । अतीतवस्त्वालम्बनमेककर्तृकं चैतन्यपरिणतिस्वभावं मनोज्ञानमिति यावत् । – \[तत्त्वार्थभाष्यव्या॰ १ । १३ ।\]  सस्कारोद्वोधनिबन्धना तदित्याकारा स्मृतिरिति – \[परीक्षामु॰ ३ । ३ । प्रमाणमी॰ १ । २ । ३ ।\]  तदित्याकाराऽनुभूतार्थविषया स्मृति – \[प्रमाणप॰ पृ॰ ६९ ।\]  स्मृतिश्च वितर्कलक्षणा । – \[जैनतर्कबा॰ बृ॰ पृ॰ ९९ ।\]  तत्र संस्कारप्रबोधसम्भूतमनुभूतार्थविषयं तदित्याकारं संवेदनं स्मरणम् । – \[प्रमाणनय॰ ३ । १ । षड्द॰ बृह॰ पृ॰ ८४ब्। ।\]  अनुभवमात्रजन्यं ज्ञान स्मरणम् । – \[जैनतर्कभा॰ पृ॰ ८ ।\] 


[^42]: तुलना–प्रणिधाननिबन्धाभ्यासलिङ्गलक्षणसादृश्यपरिग्रहाश्रयाश्रितसम्बन्धानन्तर्यवियोगैककार्यविरोधातिशयप्राप्तिव्यवधानसुखदुःखेच्छाद्वेषभयार्थित्वक्रियारागधर्माधर्मनिमित्तेभ्यः । – \[न्यायसू॰ ३ । २ । ४३ ।\] 


[^43]: “इदमित्युल्ले–”  \[श्र॰\]  ।


यदप्युक्तम्–“अनुभूते[^44] स्मृतिरित्येतन्नानुभवेन स्मृत्योभाभ्यां वा प्रतीयते” इत्यादि, तदप्यनल्पतमोविलसिनम्; त्रिकालानुयायिना प्रमात्रा तत्प्रतीतेः कर्त्तु शक्यत्वात् । पूर्वोत्तरज्ञानव्यतिरिक्तो न कश्चित् प्रमाता; इत्यप्ययुक्तम्; तद्व्यतिरिक्तस्यास्य[^45] सन्ताननिषेधावसरे[^46] प्रपञ्चतः प्रसाधितत्वात् । नन्वेवं[^47] प्रमातुः[^48] प्रत्यक्षेण अर्थेऽनुभूयमानतानुभवे[^49] अनुभूतताऽनुभवोऽपि स्यात् तत्सद्भावाऽविशेषात्,[^50] तथाच गृहीतग्राहित्वात्[^51] स्मृतेर्न प्रामाण्यम्; इत्यप्यसत्, अतीतकालनिबन्धनतया अनुभूयमानताकाले अनुभूततायाः सम्भवाभावात्, प्रमातृसद्भावमात्रस्य तत्प्रतिपत्ति[^52] प्रत्यनङ्गत्वाच्च । स्मृतिसहायो हि प्रमाता अर्थेऽनुभूततां प्रतिपद्यते, प्रत्यक्षसहायस्तु अनुभूयमानतामिति ।

[^44]:  \[पृ॰ ४०५ पं॰ १९ ।\] 


[^45]: पूर्वोत्तरज्ञानव्यतिरिक्तस्य प्रमातु ।


[^46]:  \[पृ॰ ९–।\] 


[^47]: तुलना–न च प्रत्यक्षेणानुभूयमानतानुभवे – \[प्रमेयक॰ पृ॰ ३३६ ।\] 


[^48]: “प्रमात्रा”  \[श्र॰\]  ।


[^49]: “–भबेऽनुभबोऽपि”  \[आ॰\]  ।


[^50]: प्रमातृसद्भाव ।


[^51]: “गृहीतार्थग्रा–”  \[ब॰\]  ।


[^52]: अनुभूतताप्रतिपत्तिम् ।


एवं कारण-स्वरूप-विषयभेदेन अध्यक्षादिभ्यः स्मृतेर्भेदसम्भवेऽपि अप्रामाण्ये कारणं वक्तव्यम्–तच्च[^53] गृहीतग्राहित्वम्,[^54] परिच्छित्तिविशेषाभावः,[^55] असत्यतीतार्थे[^56] प्रवर्त्त  मानत्वम्,[^57] अर्थादनुत्पद्यमानत्वम्[^58],[^59] विसंवादकत्वम्,[^60] समारोपाव्यवच्छेदकत्वम्, प्रयोजनाप्रसाधकत्वं[^61] वा स्यात् ? प्रथमपक्षे[^62] कस्य गृहीतस्यार्थस्य स्मृत्या ग्रहणम्–ज्ञानस्य, ज्ञेयस्य, ज्ञानविशिष्टस्य ज्ञेयस्य, तद्विशिष्टस्य[^63] वा ज्ञानस्य ? न तावज्ज्ञानस्य; तद्व्यतिरिक्त[^64]ज्ञेयस्य[^65] स्मृतौ प्रतिभासनात् । अथ ज्ञेयस्य, अस्तु नामैतत्, तथापि अधिगतार्थाधिगममात्रेण स्मृतेर्नाऽप्रामाण्यम्, अनुमानेनाधिगतेऽग्नौ[^66] तदुत्तरकालभाविनोऽध्यक्षस्याप्यप्रामाण्यप्रसङ्गात्, प्रत्यभिज्ञानाऽनुमानयोरपि केनचिदशेन अधिगतार्थाधिगमसभवेन[^67] अप्रामाण्यप्रसङ्गाच्च[^68] । अथ[^69] अधिगतार्थाधिगमेऽप्यत्र[^70] अपूर्वस्याप्यर्थांशस्याऽधिगमसम्भवात्[^71] प्रामाण्यम्, कथमेवं स्मृतेरप्रामाण्यं तत्रापि हि वर्त्तमानकालावच्छेदेनाऽधिगतस्यार्थस्य अतीतकालावच्छेदेनाऽधिगतेरपूर्वार्थाशाधिगमोषपत्तेः ? प्रयोगः-स्मृतिः प्रमाणम्, प्रमाणान्तरप्रति[^72]  पन्नेऽप्यर्थे केनचिदंशेनाऽपूर्वार्थपरिच्छेदकत्वात्, यद्यत्तथाविधं तत्तत्प्रमाणम् यथा अनुमानाधिगतार्थे प्रत्यक्षादि, तथा च स्मरणम्, तस्मात् प्रमाणमिति ।

[^53]: तुलना–अमुष्याप्रामाण्यं कुतोऽयमाविष्कुर्वीत–किं गृहीतार्थग्राहित्वात्, परिच्छित्तिविशेषाभावात्, असत्यतीतेऽर्थे प्रवर्तमानत्वात्, अर्थादनुत्पद्यमानत्वात्, विसवादकत्वात्, समारोपाव्यवच्छेदकत्वात्, प्रयोजनाप्रसाधकत्वाद्वा ? – \[स्या॰ र॰ पृ॰ ४८६ ।\] 


[^54]: पारतन्त्र्यात्स्वतो नैषा प्रमाणत्वावधारणा । अप्रामाण्यविकल्पस्तु द्रढिम्नैव विहन्यते ॥ पूर्वविज्ञानविषयं विज्ञानं स्मृतिरुच्यते । पूर्वज्ञानाद्विना तस्याः प्रामाण्य नावधार्यते ॥ – \[तन्त्रवा॰ १ । ३ । १ ।\]  तत्र यत्पूर्वविज्ञानं तस्य प्रामाण्यमिष्यते । तदुपस्थापनमात्रेण स्मृतेः स्याच्चरितार्थता ॥– \[मी॰ श्लो॰ पृ॰ ३९६ ।\]  प्रमिते च प्रवृत्तत्वात्स्मृतेर्नास्ति प्रमाणता । – \[मी॰ श्लो॰ शब्दपरि॰ श्लो॰ १०४ ।\]  गृहीतग्रहणान्नेप्टं सावृतं – \[प्रमाणवा॰ १ । ५ ।\]  यद् गृहीतग्राहि न तत्प्रमाणं यथा स्मृतिः । – \[तत्त्वस॰ पं॰ पृ॰ ३८८ ।\]  न प्रमाणं स्मृतिः पूर्वप्रतिपत्तिव्यपेक्षणात् । स्मृतिर्हि तदित्युपजायमाना प्राची प्रतीतिमनुरुद्ध्यमाना न स्वातन्त्र्येणार्थ परिच्छिनत्तीति न प्रमाणम् । – \[प्रकरणप॰ पृ॰ ४२ । तन्त्ररह॰ पृ॰ २ ।\]  न च स्मृति प्रमा, लोकाधीनावधारणो हि शब्दार्थसम्बन्ध । लोकश्च सस्कारमात्रजन्मन स्मृतेरन्यामुपलब्धिमर्थाव्यभिचारिणी प्रमामाचष्टे । – \[न्यायवा॰ ता॰ पृ॰ २१ । न्यायकुसु॰ ४ । १ ।\]  अत एव न प्रमाण तस्या पूर्वानुभवविषयत्वोपदर्शनेनार्थ निश्चिन्वत्या अर्थपरिच्छेदे पूर्वानुभवपारतन्त्र्यात् । – \[प्रश॰ कन्द॰ पृ॰ २५७ ।\] 


[^55]: एतदुक्त भवति–सर्वे प्रमाणादयोऽनधिगतमर्थ सामान्यतः प्रकारतो वाऽधिगमयन्ति, स्मृति पुनर्न पूर्वानुभवमर्यादामतिक्रामति तद्विषया वा तदूनबिषया वा नतु तदधिकविषया । – \[योगसू॰ तत्त्ववै॰ १ । ११ ।\] 


[^56]: “–त्यतीतेऽर्थे”  \[ब॰\]  ।


[^57]: जैनतर्कवार्तिककारा हि अर्थाविनाभावाभावात्स्मरणस्याप्रामाण्य स्वीकुर्वन्ति, तथाहि– एवं मन्यते वार्तिककार–अर्थाविनाभाविन एव ज्ञानस्य प्रामाण्यमुचित न स्मृते अर्थमन्तरेणापि तस्या भावात् । प्रत्यक्षादेस्तु अव्यभिचारनिमित्ताभिधानात् कस्यचिद् व्यभिचारेऽपि न दोपः, नत्वेव स्मृतेरव्यभिचारनिमित्तमस्ति । अमूढस्मृतेस्तु पूर्वप्रत्यक्षफलत्वान्न पृथक् प्रामाण्यम् । – \[जैनतर्कवा॰ बृ॰ पृ॰ ९९ ।\] 


[^58]: “अर्थाद्यनु–”  \[ब॰\]  ।


[^59]: नार्थाद् भावस्तदाऽभावात् – \[प्रमाणवा॰ २ । ३७५ ।\]  अनुभवादुत्पद्यमाना स्मृतिरर्थमन्तरेण भवन्ती कथ नीलाद्याकारा ? – \[प्रमाणवार्तिकाल॰, मनोरथ॰ २ । ३७५ ।\]  अथार्थजत्वमेव स्मृतेः कस्मान्नेष्यते ? अर्थविनाशेप्युत्पादात् । नच यद्देशकालालिङ्गितेऽनुभवज्ञानमुत्पन्नं तदालम्बनमेव न्याय्यम् । स्मृतिकाले तस्याविद्यमानतया विषयत्वाभावात् । बाह्येन्द्रियाणा च स्मृतिजन्मनि प्रत्येक व्यभिचारादन्त करणस्य व्यापारो निश्चीयते । न च तस्य स्वातन्त्र्येण वहिर्विषये व्यापार सम्भवतीत्यनर्थजत्वमेव न्याय्यम् तस्मान्निर्विषयत्वमेव । – \[प्रश॰ व्यो॰ पृ॰ ६२१ ।\]  न स्मृतेरप्रमाणत्व गृहीतग्राहिताकृतम् । अपि त्वनर्थजन्यत्व तदप्रामाण्यकारणम् ॥ ननुकथमनर्थजा स्मृति ? तदारूढस्य वस्तुनस्तदानीमसत्त्वात् । – \[न्यायम॰ पृ॰ २३ ।\] 


[^60]: कस्मात् स्मरणज्ञानमप्रमाणमिति चेत् ? रज्जुसर्पादिज्ञानवत् भ्रान्तत्वादिति ब्रूम । – \[न्यायसारटी॰ पृ॰ ६८ ।\] 


[^61]: “–नासाध–”  \[ब॰\]  ।


[^62]: तुलना–गृहीतग्रहणात्तत्र न स्मृतेश्चेत्प्रमाणता । घारावाह्यक्षविज्ञानस्यैव लभ्येत केन सा ॥ विशिष्टस्योपयोगस्याभावे सापि चेन्मता । तदभावे स्मरणेऽप्यक्षज्ञानवन्मानतास्तु नः ॥ स्मृत्या स्वार्थं परिच्छिद्य प्रवृत्तौ न च बाध्यते । येन प्रेक्षावता तस्या प्रवृत्तिर्विनिवार्यते ॥ – \[तत्त्वार्थश्लो॰ पृ॰ १८९ ।\] 


[^63]: ज्ञेयविशिष्टस्य – \[आ॰ टि॰\]  ।


[^64]: ज्ञानव्यतिरिक्त ।


[^65]: “–रिक्तस्य ज्ञेयस्य”  \[श्र॰\]  ।


[^66]: तुलना–अनुमानेनाधिगते वह्नौ तदुत्तरकालभाविन प्रत्यक्षस्याप्यप्रामाण्यप्रसङ्गात् – \[स्या॰ र॰ पृ॰ ४८६ । प्रमेयक॰ पृ॰ ३३७ ।\] 


[^67]: “–धिगमप्रभवेन”  \[आ॰\] ,  \[श्र॰\]  ।


[^68]: “–ण्यानुषङ्गाच्च”  \[ब॰\]  ।


[^69]: “अथ अर्थाधिगमे–”  \[आ॰\] ,  \[श्र॰\]  ।


[^70]: प्रत्यभिज्ञानानुमानयोः ।


[^71]: “–पूर्वाशाधि–”  \[ब॰\]  ।


[^72]: प्रत्यक्षादि ।


एतेन[^73] ज्ञानविशिष्टज्ञेयपक्षोप्यपास्तः; अंशतः प्रामाण्यस्य[^74] अत्राप्युपपत्तेः । किञ्चेदं ज्ञेयस्य ज्ञानविशिष्टत्वं नाम–तत्र संयोगः, समवायः,[^75] विशेषणीभावो वा ? तत्र आद्यपक्षद्वयमनुपपन्नम्; ज्ञेये ज्ञानस्याऽद्रव्यतया संयोगाऽसम्भवात्,[^76] आत्मनि[^77] समवेततया च समवायस्याप्यनुपपत्तेः[^78] । तदभावे[^79] विशेषणीभावोऽपि दुर्घटः; तस्य तत्पूर्वकत्वात्[^80] । न खलु दण्डपुरुषादौ संयोगादिसम्बन्धानपेक्षस्तद्भावो[^81] दृष्टः । ज्ञेयविशिष्टज्ञानपक्षस्तु न युक्तः, तत्प्रतिभासस्य[^82] स्मृतौ स्वप्नेऽप्यसम्भवात् । नहि ज्ञानं निर्विशेषणं सविशेषणं[^83] वा स्मृतौ[^84] प्रतिभासमानं केनचिदिष्टम्, बहिर्वस्तुन एव तत्र प्रतिप्राणि प्रतिभासप्रतीतेः । तन्न गृहीतग्राहित्वात् स्मृतेरप्रामाण्यम् ।

[^73]: ज्ञेयपक्षनिराकरणेन ।


[^74]: “प्रमाणस्य”  \[आ॰\] ,  \[श्र॰\]  ।


[^75]: “–वायो वा विशे–”  \[श्र॰\]  ।


[^76]: “–योगाभावात्”  \[ब॰\] ,  \[श्र॰\]  ।


[^77]: “आत्मसमवे–”  \[श्र॰\]  ।


[^78]: “–वायस्यानुप–”  \[ब॰\]  ।


[^79]: संयोगसमवायाद्यभावे ।


[^80]: सम्बन्ध ।


[^81]: विशेषणीभावः ।


[^82]: ज्ञेयविशिष्टज्ञानप्रतिभासस्य ।


[^83]: ““सविशेषणं”” नास्ति  \[ब॰\]  ।


[^84]: “स्मृतिभासमा–”  \[श्र॰\]  ।


नापि परिच्छित्तिविशेषाभावात्; निहितमन्त्रिताधीतादौ[^85] तस्यास्तद्विशेषसद्भावात्[^86] ।

[^85]: तुलना–निहितमन्त्रिताधीतादौ हानोपादानहेतोः परिच्छित्तिविशेषस्य स्मरणे सद्भावात् । – \[स्या॰ र॰ पृ॰ ४८७ ।\] 


[^86]: परिच्छित्तिविशेष ।


नाप्यसत्यतीतार्थे[^87] प्रवर्त्तमानत्वात्; यतोऽतीतस्याऽर्थस्य[^88] स्वकालेऽसत्त्वम्, स्मृतिकाले वा ? न तावत् स्वकाले, तदा[^89] तस्य विद्यमानत्वात् । स्मृतिकाले तु तद्ग्राह्यस्याऽस[^90]त्त्वं[^91] नाऽप्रामाण्यं प्रत्यङ्गम्, प्रत्यक्षस्यापि अप्रामाण्यप्रसक्तेः, तत्काले[^92] तद्ग्राह्यस्याप्यसत्त्वाऽविशेषात् । नहि प्रत्यक्षग्राह्योऽर्थः प्रत्यक्षकाले सौगतैः सत्त्वेनाऽभ्युपगम्यते । 
भिन्नकालं[^93] कथं ग्राह्यमिति चेद् ग्राह्यतां विदुः ।  
हेतुत्वमेव युक्तिज्ञास्तदाकारार्पणक्षमम्[^94] ॥  \[प्रमाणवा॰ २ । २४७\]   

[^87]: “–सत्यतीतार्थप्र–”  \[आ॰\]  ।


[^88]: तुलना–यतोऽतीतस्यार्थस्य स्वकालेऽसत्त्वम्, स्मृतिकाले वा ? – \[स्या॰ र॰ पृ॰ ४८७ ।\] 


[^89]: अतीतकाले ।


[^90]: स्मृतिग्राह्यस्य ।


[^91]: “–सत्त्वं वा ना–”  \[श्र॰\]  ।


[^92]: प्रत्यक्षकाले प्रत्यक्षग्राह्यस्यापि ।


[^93]: व्याख्या– युक्तिज्ञा ज्ञानाकारार्पणक्षमम् । = प्राग्भावित्वाद् भिन्नकालं वस्तु कथ ग्राह्यमिति चेत् ? हेतुत्वमेव ज्ञाने आकारस्य स्वानुरूपस्य अर्पणक्षम ग्राह्यता युक्तिज्ञा विदुः । न हि सन्दंशायोगोलयोरिव ज्ञानपदार्थयोः ग्राह्यग्राहकभावः । कथन्तर्हि ? यदाकारमनुकरोति तत् ग्राह्यस्य ग्राहकमित्युच्यते । – \[प्रमाणवा॰ मनोरथ॰ २ । २४७ ।\]  निम्नग्रन्थेषु समुद्धृतेयम्–“हेतुत्वमेव तद्युक्तं ज्ञाना” – \[न्यायवा॰ ता॰ पृ॰ १५३\]  ।  \[विधिवि॰ टी॰ पृ॰ १९८ । स्फोटसि॰ टी॰ पृ॰ २३३ ।\]  “हेतुत्वमेव च व्यक्तेर्ज्ञानाका”  \[सर्वद॰ पृ॰ ३६ ।\]  “ज्ञानाकारार्पणक्षमम्” – \[अद्वयवजूस॰ पृ॰ १७ । प्रमाणमी॰ पृ॰ २० ।\]  प्रकृतपाठः – \[न्यायवि॰ वि॰ पृ॰ १३५ब् । स्या॰ र॰ पृ॰ ४८७ । प्रमेयर॰ २ । ७ ।\] 


[^94]: “–णक्षणम्”  \[श्र॰\]  ।


 इत्यस्य विरोधाऽनुषङ्गात् । अतः प्रत्यक्षस्याप्यसति प्रवर्त्तनादप्रामाण्यं स्यात् ।

अर्थादनुत्पद्यमानत्वञ्च[^95] अध्यक्षेऽप्यविशिष्टम्, ज्ञानं प्रति अर्थे कारणत्वस्य निराकरिष्यमाणत्वात् ।

[^95]: तुलना–अर्थादनुत्पद्यमानत्वञ्च स्मरणस्यासिद्धम्, स्वविषयभूतादर्थादुत्पद्यमानत्वात् । – \[स्या॰ र॰ पृ॰ ४८७ ।\] 


विसंवादकत्वञ्च स्मृतेरसिद्धम्, स्वप्रतिपन्नेऽर्थे अविसंवादकत्वात्तस्याः[^96] । यद्यत्राऽविसवादकं तत्तत्र प्रमाणम् यथा प्रत्यक्षाद्यर्थे प्रत्यक्षादि, अविसंवादिका च स्वप्रतिपन्नेऽर्थे स्मृतिरिति । अविसंवादो[^97] हि गृहीतेऽर्थे[^98] प्राप्तिः, प्रमाणान्तरवृत्तिर्वा[^99] स्यात् । स द्विविधोऽपि स्मृतिप्रतिपन्ने[^100] स्वयधृतद्रव्याद्यर्थेऽस्त्येव । यत्र तु विसंवादः सा स्मृत्याभासा प्रत्यक्षाद्याभासवत् ।

[^96]: तुलना–प्रमाणमविसवादात् मिथ्या तद्विपर्ययात् । गृहीतग्रहणान्नो चेन्न प्रयोजनभेदतः ॥ प्रत्यक्षस्यापि प्रामाण्यमविसवादात् न पुनरर्थानुकारितयाऽतिप्रसगात् । स पुनरनुभूतस्मृतेर्यदि स्यात् प्रामाण्य लक्षयति । सविकल्पेऽनधिगतार्थव्यवसायाभावादयुक्तमिति चेन्न, प्रयोजनविशेषात्, क्वचित्तादृशाकारभेदाना तथैव प्रामाण्याविरोधात् । अन्यथा कालादिभेदेन अनधिगतार्थाधिगतेरपि अन्यत प्रमाणताऽनभ्युपगमात् । साकल्येनादितो व्याप्ति पूर्वं चेल्लिङ्गालिङ्गिनो । अनुमेयस्मृतिः सिद्धा न प्रमाणविशेषवत् ॥ – \[सिद्धिवि॰, टी॰ पृ॰ १४६ब् प्रमाणसं पृ॰ ९९ ।\]  सा च प्रमाणमविसवादकत्वात् प्रत्यक्षवत् । – \[प्रमाणप॰ पृ॰ ६९ । प्रमेयक॰ पृ॰ ३३७ । सन्मति॰ टी॰ पृ॰ ५५३ । स्या॰ र॰ पृ॰ ४८७ । प्रमेयर॰ पृ॰ ३१ । प्रमाणमी॰ पृ॰ ३३ । न्यायदी॰ पृ॰ १७ । जैनतर्कभा॰ पृ॰ ९ ।\] 


[^97]: अर्थक्रियास्थितिरविसवादनम् – \[प्रमाणवा॰ १ । ३ ।\]  अविसवादश्च अर्थादुत्पत्ते अर्थाव्यभिचारत । – \[प्रमाणवार्तिकालं॰ पृ॰ २७३ ।\]  स चाविसवादोऽर्थक्रियालक्षण एव । – \[तत्त्वसं पं॰ पृ॰ ७७८ ।\]  अविसवादित्वञ्च अभिमतार्थक्रियासमर्थार्थप्रापणशक्तिकत्व न तु प्रापणमेव प्रतिबन्धादिसम्भवात् । – \[ तत्त्वस॰ प॰ पृ॰ ३९२ ।\] 


[^98]: “गृहीतार्थे”  \[ब॰\]  ।


[^99]: “–न्तरप्रवृ–”  \[ब॰\]  ।


[^100]: तुलना–तस्याश्च प्रामाण्य युक्तम्, न हि तयाऽर्थं परिच्छिद्य प्रवर्त्तमानोऽर्थक्रियाया विसंवाद्यते । – \[सिद्धिवि॰, टी॰ पृ॰ ३४अ प्रमेयक॰ पृ॰ ३३७ । स्या॰ र॰ पृ॰ ४८७ ।\] 


समारोपाव्यवच्छेदकत्वान्न स्मृतिः प्रमाणम्, इत्यप्यसमीचीनम्, तद्गृहीतेऽर्थे विपरीतारोपाननुप्रवेशतः तद्व्यवच्छेदसभवात्[^101] । यत् समारोपव्यवच्छेदकं तत् प्रमाणम् यथा अनुमानम्, समारोपव्यवच्छेदिका च स्वप्रतिपन्नेऽर्थे स्मृतिरिति ।

[^101]: समारोपव्यवच्छेद सम स्मृत्यनुमानत । स्वार्थे प्रमाणता तेन नैकत्रापि निवार्यते ॥ – \[ तत्त्वार्थश्लो॰ पृ॰ १८९ । प्रमेयक॰ पृ॰ ३३८ । स्या॰ र॰ पृ॰ ४८७ ।\] 


प्रयोजनाप्रसाधकत्वात्[^102] स्मृतेरप्रामाण्यम्, इत्यप्यसुन्दरम्, अनुमानप्रवृत्तिलक्षणस्य तत्साध्यप्रयोजनस्य[^103] सद्भावात् । तद्धि[^104] साध्यप्रतिबद्धाद्धेतो[^105] प्रवर्त्तते । साध्यप्रबिन्धश्च[^106] सत्तामात्रेण तत्प्रवृत्तेरङ्गम्,[^107] परिज्ञातः सन्, स्मृतिक्रोडीकृतो[^108] वा ? प्रथमपक्षे नालिकेरद्वीपायातस्य[^109] अप्रतिपन्नाग्निधूमसम्बन्धस्यापि धूमदर्शनादग्निप्रतिपत्तिः स्यात् । द्वितीयपक्षे तु  वालावस्थायां प्रतिपन्नाग्निधूमसम्बन्धस्य पुनर्वृद्धावस्थायां विस्मृततत्सम्बन्धस्यापि[^110] धूमदर्शनादग्निप्रतिपत्तिप्रसङ्गः । तृतीयपक्षे तु कथं स्मृतेः प्रामाण्यप्रतिपेधः अनुमानप्रवृत्तेरङ्गत्वात्[^111] ? यदनुमानप्रवृत्तेरङ्गं[^112] तत्प्रमाणं यथा प्रत्यक्षम्, तथा च स्मरणम्, तस्मात् प्रमाणमिति । तदेवं स्मृतेः कारणस्वरूपविषयभेदात् प्रत्यक्षादिभ्यो भेदप्रसिद्धेः, स्वविषयेऽविसंवादप्रसिद्धेश्च[^113] सूक्तम्–““अविसंवादस्मृतेः फलस्य हेतुत्वात् प्रमाणं धारणा”” इति । तथा “स्मृतिः” प्रमाणम् अविसंवाद“सञ्ज्ञाया” हेतुत्वात् । अस्याः पर्यायमाह–“प्रत्यवमर्शस्य” “स एवायम्, तेन सदृशोऽयम्” इति वा एकत्वसादृश्याभ्यां पदार्थानां सङ्कलनं प्रत्यवमर्शः[^114] ।

[^102]: “–नासाधक–”  \[आ॰\] ,  \[श्र॰\]  ।


[^103]: स्मृतिसाध्य ।


[^104]: अनुमान हि ।


[^105]: साध्याविनाभाविन ।


[^106]: अविनाभावसम्बन्ध । तुलना–लिङ्गलिङ्गिसम्बन्ध सत्तामात्रेणानुमानप्रवृत्तिहेतु, तद्दर्शनात्, तत्स्मरणाद्वा ? – \[प्रमेयक॰ पृ॰ ३३८ ।\]  साध्यप्रतिबन्धश्च हेतो सत्तामात्रेण अनुमानप्रवृत्तेरङ्गम्, परिज्ञातो वा, स्मृतिकोटीकृतो वा ? – \[स्या॰ र॰ पृ॰ ४८८ ।\] 


[^107]: अनुमानप्रवृत्ते ।


[^108]: स्मृतिविषयीकृत ।


[^109]: एतद्द्वीपवासिनो हि नालिकेरफलमत्त्वा तज्जलञ्च निपीय जीवन यापयन्ति, अतस्तै पाकार्थमुपयुक्तौ अग्निधूमौ न दृष्टचरौ ।


[^110]: अग्निधूमसम्बन्ध ।


[^111]: तुलना–को हि स्मृतिपूर्वकमनुमानमभ्युपगम्य पुनस्ता निराकुर्यात् अनुमानस्यापि निराकरणानुषङ्गात् । – \[प्रमेयक॰ पृ॰ ३३८ । स्या॰ र॰ पृ॰ ४८८ । प्रमेयर॰ पृ॰ ३२ । प्रमाणमी॰ पृ॰ ३४ । स्या॰ मं॰ पृ॰ २०८ । रत्नाकरा॰ ३ । ४ ।\] 


[^112]: “यज्ज्ञानमनुमान–”  \[ब॰\]  ।


[^113]: “–षये वाऽविसं–”  \[श्र॰\]  ।


[^114]: तुलना–पूर्वमज्ञासिषमर्थ तमिमं जानामीति ज्ञानयो समानेऽर्थे प्रतिसन्धिज्ञानं प्रत्यभिज्ञानम् । – \[न्यायभा॰ ३ । २ । २ ।\]  प्रत्यभिज्ञानं हि नाम आद्यप्रत्यक्षनिरोधे द्वितीयदर्शने प्रागाहितसंस्काराभिव्यक्तौ स्मृतिपूर्वं तृतीयं दर्शनम् । – \[न्यायवा॰ पृ॰ ४०० ।\]  प्रत्यभिज्ञा नाम स्मर्यमाणानुभूयमानसामानाधिकरण्यग्राहिणी संस्कारसचिवेन्द्रियजन्या प्रतीतिरिति केचित् । अन्ये मन्यन्ते स्मर्यमाणपूर्वज्ञानविशेषितार्थग्राहित्वात् तद्विशेषणस्य चार्थस्य बाह्येन्द्रियग्राह्यत्वानुपपत्ते स्तम्भादावपि मानसी प्रत्यभिज्ञेति । – \[न्यायमं॰ पृ॰ २२४ ।\]  एतन्मतद्वयमभिमतं मञ्जरीकारस्य, दृष्टव्यम् – \[न्यायमं॰ पृ॰ ४६१ ।\]  प्रत्यभिज्ञा प्रति आभिमुख्येन ज्ञानम् । लोके हि स एवायं चैत्र इति प्रतिसन्धानेनाभिमुखीभूते वस्तुनि ज्ञान प्रत्यभिज्ञेति व्यवह्रियते । – \[सर्वद॰ पृ॰ १९३ ।\]  सञ्ज्ञान सञ्ज्ञा – \[सर्वार्थसि॰ १ । १३\]  सञ्ज्ञाज्ञानं नाम यत्तैरेवेन्द्रियैरनुभूतमर्थं प्राक् पुनर्विलोक्य स एवाय यमहमद्राक्षं पूर्वाह्ण इति सञ्ज्ञाज्ञानमेतत् । – \[ तत्त्वार्थभा॰ व्या॰ १ । १३ ।\]  दर्शनस्मरणकारणकं सङ्कलनं प्रत्यभिज्ञानम् । तदेवेदं तत्सदृशं तद्विलक्षणं तत्प्रतियोगीत्यादि । – \[परीक्षामु॰ ३ । ५ । प्रमाणप॰ पृ॰ ६९ । प्रमाणमी॰ १ । २ । ४ ।\]  अनुभवस्मृतिहेतुकं तिर्यगूर्ध्वतासामान्यादिगोचरं सङ्कलनात्मकं ज्ञानं प्रत्यभिज्ञानम् । – \[प्रमाणनय॰ ३ । ३ । जैनतर्कभा॰ पृ॰ ९ ।\] 


 विरुद्धधर्माध्यासात् कारणाभावाद्विषयाभावतश्च नास्ति प्रत्यभिज्ञानस्य प्रामाण्यमिति बौद्धस्य पूर्वपक्ष–

ननु[^115] प्रमाणप्ररूपणावसरे प्रत्यभिज्ञायाः प्ररूपणमयुक्तम्; विरुद्धधर्माध्यासतः[^116] कारणाभावाच्च[^117] अस्याः स्वरूपस्यैवाऽसम्भवात्, विषयाभावतः[^118] प्रामाण्यानुपपत्तेश्च । तथाहि–पूर्वं[^119] ज्ञातस्य पुनः कालान्तरे “स एवायम्” इत्यादिज्ञानं प्रत्यभिज्ञा[^120] । न चास्या एकत्वं युक्तम्, विरुद्धधर्माध्यासात्, यत्र विरुद्धधर्माध्यासः न तत्रैक्यम् यथा जलानलादौ, विरुद्धधर्माध्यासश्च प्रत्यभिज्ञायामिति । न चायमसिद्धः; स्पष्टेतररूपाक्रान्ततया  तत्र[^121] तत्प्रसि[^122]द्धे[^123] । तथाहि–“सः” इत्याकारः स्मरणरूपतया प्रत्यभिज्ञायामस्पष्टः, “अयम्” इति चाध्यक्षरूपत्वात् स्पष्ट । न चात्र[^121] स्पष्टेतरलक्षणविरुद्धधर्माध्यासेप्यभेदो[^124] युक्तः; प्रत्यक्षानुमानयोरप्यभेदप्रसक्तेः ।

[^115]: बौद्धः प्राह – \[आ॰ टि॰\]  ।


[^116]: स एवायमिति प्रत्यय उत्पद्यमानोनैकत्वे प्रमाणम् एकत्वस्याग्रहणात् दृष्टस्यैव तस्य प्रतिपत्तेः । एकत्वं हि पूर्वेण सह गृह्यमाणमेकता विवादविषयतां स्वीकरोति । वर्तमानतामात्रस्यैकत्वे सिद्धसाधनमेव । तच्च पूर्वं पूर्वप्रत्ययेन गृहीतत्वान्नापरम् । पूर्वप्रत्ययेन चासौ त्रुट्यदवस्थ एव पूर्वतया च गृह्यते । तत पुनरनुसन्धीयमानं यथाभूतं गृहीतं तथाभूतमेव वाऽनुसन्धातव्यम् । गृहीतत्वेन च ग्रहणे स्मरणमेतदिति गृहीतग्राहित्वादप्रमाणमपरस्मरणवत् । सवादस्त्वर्थक्रियाकरणात् । न चैकत्वसाध्यार्थक्रिया, वस्तुसामर्थ्यमात्रादुत्पत्ते । तस्मात् “स एवायम्” इति प्रत्ययद्वयमेतत् । – \[प्रमाणवार्तिकाल॰ पृ॰ ५१ ।\]  स इत्यनेन पूर्वकालसम्बन्धी स्वभावो विपयीक्रियते । अयमित्यनेन च वर्तमानकालसम्बन्धी । अनयोश्च भेदो न कथञ्चिदभेदो वर्तमानकालभाविरूपैकस्वभावत्वाद्वस्तुनः । तस्माद् भेद एव प्रत्यभिज्ञाने सति भासते इति कथमनेन क्षणिकत्वानुमानबाधा ? यद्वा वस्तुन पूर्वकालसम्बन्धित्वमिदानीमसदेव पूर्वकालाभावात् । सत्त्वे वास्य वर्त्तमानकालसम्बन्धित्वमेव स्यान्न पूर्वकालसम्बन्धित्व विरोधादित्युक्तम् । तस्मात्पूर्बकालसम्बन्धित्वस्यासतो ग्राहक स इति ज्ञानाशो भून्त, अन्यथा वस्तुन स्पष्टबालाद्यवस्थाग्राहक स्यात्, न च भवति । तस्मात् भ्रान्तात् पूर्वदृष्टरूपारोपेण “स एवायम्” इति ज्ञानात् कथमनुमानबाधा ? विस्तरतस्त्वय प्रत्यभिज्ञाभङ्गविचारो नैरात्म्यसिद्धौ कृत इति तत्रैवावधार्य । – \[प्रमाणवा॰ स्ववृ॰ टी॰ पृ॰ ७८ ।\]  तथाहि–घट स एवायमिति तावत्प्रत्यभिज्ञा जायते । सा किं स्मृत्यनुभवरूप ज्ञानद्वयम्, एकमेववा विज्ञानमशे स्मृतिरंशे चानुभव, उत स्मृतिरेव, आहोस्विदनुभव एव ? – \[खडनखण्ड॰ पृ॰ १५६ ।\] 


[^117]: “–वाद्वास्याः”  \[श्र॰\]  ।


[^118]: प्रत्यभिज्ञाप्रत्ययो भ्रान्त एव निर्विषयत्वात् । प्रयोगश्चैव य प्रत्यभिज्ञाप्रत्यय स तत्त्वतो नैकालम्बन यथा लूनपुनर्जाततृणादिषु, प्रत्यभिज्ञाप्रत्ययश्चाय तदेवेद नीलादीति प्रत्यय इति विरुद्धव्याप्तोपलब्धि । – \[तर्कभा॰ मो॰ पृ॰ २९ ।\] 


[^119]: “पूर्वज्ञानस्य”  \[श्र॰\]  ।


[^120]: “–भिज्ञानं नचा–”  \[ब॰\]  ।


[^121]: प्रत्यभिज्ञायाम् ।


[^122]: विरुद्धधर्माध्यासप्रसिद्धे ।


[^123]: “–सिद्धे स इत्या–”  \[आ॰\] ,  \[श्र॰\]  ।


[^124]: “–तरविलक्षण–”  \[श्र॰\]  ।


किञ्च, “स एवायम्” इत्याकारद्वयं किं तत्र[^121] परस्परानुप्रवेशेन प्रतिभासते, अननुप्रवेशेन वा ? प्रथमपक्षे अन्यतराकारस्यैव[^125] प्रतिभास स्यात्, द्वितीयाकारस्य ततोऽविविक्तस्वरूपत्वात्, यद् यतोऽविविक्तस्वरूपं न तत्तनो भेदेन प्रतिभासते यथा तस्यैव स्वरूपम्, एकस्मादाकारादविविक्तस्वरूपञ्च द्वितीयाकारस्वरूपमिति । द्वितीयपक्षे तु परस्परविभिन्नप्रतिभासद्वयप्रसङ्गः, अन्योन्याननुप्रवेशेन आकारद्वयस्यावस्थानात्, ययोः अन्योन्याननुप्रवेशेन अवस्थानं तयोः परस्परविभिन्नप्रतिभासः यथा[^126] रूपरसयोः, अन्योन्याननुप्रवेशेनाऽवस्थानञ्च “स एवायम्” इत्याकारद्वयस्य इति । न च “प्रतिभासद्वयमेकाधिकरणमेतत्” इत्यभिधातव्यम्; परोक्षापरोक्षाकारयो प्रतिभासयोरेकाधिकरणत्वानुपपत्तेः, अन्यथा सर्वसविदामेकाधिकरणत्वप्रसक्तेः पुरुषाद्वैतसिद्धिः स्यात् । ततो विरुद्धधर्माध्यासान्नैकमिदं ज्ञानमभ्युपगन्तव्यम्[^127] । अतः कथं प्रत्यभिज्ञानसम्भवः ?

[^121]: प्रत्यभिज्ञायाम् ।


[^125]: “स” इत्याकारस्य “अयम्” इत्याकारस्य वा ।


[^126]: “–यथा स्थाणुपुरुषयोः”  \[ब॰\] ,  \[श्र॰\]  ।


[^127]: किन्तु ज्ञानद्वयमेतत्–स इत्याकारस्य स्मरणरूपत्वात् इदमशस्य च प्रत्यक्षात्मकत्वादिति भाव ।


कारणाभावाच्च, तथाहि–तत्कारणम्[^128] इन्द्रियम्, पूर्वानुभवजनित संस्कारः, तदुभयं वा ? न तावदिन्द्रियम्, तस्य वर्त्तमानार्थावभासजनकत्वात् । नापि संस्कारः, तस्य स्मरणकारणत्वात् । नाप्युभयम्; उभयदोषानुषङ्गात् । न च कारणान्तरमुपलभ्यते । तन्न प्रत्यभिज्ञानसम्भवः[^129] ।

[^128]: “–णमितीन्द्रि–”  \[श्र॰\]  ।


[^129]: “–ज्ञानसत्त्वम्”  \[श्र॰\]  ।


अस्तु वा; तथापि न तत्[^130] प्रमाणम्, विषयाभावात् । तस्य हि विषयः–पूर्वज्ञाने प्रतिभातमेव वस्तु, तदतिरिक्त वा ? तत्राद्यविकल्पे न तत् प्रमाणं गृहीतग्राहित्वात्[^131] धारावाहिज्ञानवत् । द्वितीयविकल्पेऽपि किकृतस्तस्य[^132] अतिरेकः–स्वरूपभेदकृतः, कालद्वयसम्बन्धकृतः, तत्सम्बन्धे ऐक्यप्रतिपत्तिकृतो वा ? यदि स्वरूपभेदकृतः, तदा ज्ञानवत् ज्ञेयस्यापि प्रतिक्षणं स्वरूपभेदप्रसिद्धेः सौगतमतप्रसङ्गः[^133] ।

[^130]: प्रत्यभिज्ञानं ।


[^131]: निष्पादितक्रिये चार्थे वृत्ते प्रस्मरणादिवत् । न प्रमाणमिदं युक्तं करणार्थविहानित ॥–यदेव हिप्रमितिक्रियासिद्धौ प्रकृष्टमुपकरण तदेव साधकतमं कारकं प्रमाणमुच्यते । यदि च प्रत्यभिज्ञा पूर्वप्रमाणगृहीतार्थविषया स्यात् तदा निष्पन्नप्रमितिक्रियेऽर्थे प्रवृत्त्याऽसाध कतमत्वात् कथमिव प्रमाणतामश्नुवीत ? अन्यथा हि स्मृतेरपि प्रामाण्य स्यात् । – \[तत्त्वसं॰ पं॰ पृ॰ १५९ ।\] 


[^132]: विषयस्य ।


[^133]: “–मतप्रवेशः”  \[ब॰\]  ।


अथ कालद्वयसम्बन्धकृतः, तदप्ययुक्तम्, तत्सम्बन्धस्य[^134] अर्थभेदेऽप्युपपद्यमानत्वात् । न हि लूनपुनर्जातनखकेशाद्यर्थभेदे कालद्वयसम्बन्धोऽसिद्धः । अथ कालद्वयसम्बन्धे[^135] देवदत्तस्य ऐक्यं प्रतीयते, अतः पूर्वज्ञाने प्रतिभातस्य वस्तुनः प्रत्यभिज्ञानेन आधिक्यग्रहणान्न गृहीतग्राहित्वेन अप्रामाण्यमित्यभिधीयते;[^136] तदप्यभिधानमात्रम्; यतः किमिदमैक्यं नाम– एकत्वसङ्ख्या, स्थायित्वं वा ? यदि एकत्वसङ्ख्या; तदास्याः पूर्वमेव[^137] प्रतिपन्नत्वात् कथमाधिक्यपरिच्छेदः प्रत्यभिज्ञायाः ? अथ स्थायित्वम्, तत् किं देवदत्तस्वरूपाद् भिन्नम्, अभिन्नं वा ? यद्यभिन्नम्; तदा तत्स्वरूपवत्[^138] तदपि[^139] पूर्वज्ञानेनैव प्रतिपन्नम् । यद्यतोऽभिन्नं तस्मिन् प्रतीयमाने तदपि प्रतीयते यथा तस्यैव स्वरूपम्, अभिन्नञ्च प्रत्यभिज्ञाविषयत्वेनाऽभिप्रेतं[^140] वस्तुनः स्थायित्वमिति । अथ भिन्नम्; तत् किं पूर्वमप्युत्पन्नम्, अथ प्रत्यभिज्ञानसमय एवोत्पद्यते ? यदि पूर्वमप्युत्पन्नम्, तदा पूर्वज्ञानेनैव अस्य[^141] परिच्छेदात् कथं प्रत्यभिज्ञानेन आधिक्यपरिच्छेदः ? केनचिदंशेन आधिक्यपरिच्छेदाभ्युपगमे[^142] वा अनवस्थातो[^143] न प्रकृत[^144]तत्त्वसिद्धिः[^145] । अथ प्रत्यभिज्ञानसमय एव उत्पद्यते, तर्हि तस्य पूर्वमप्रतिपन्नत्वात् कथं प्रत्यभिज्ञाविषयत्वम्[^146] ? पूर्वप्रतिपन्नस्यार्थस्य पुनः कालान्तरेगृह्यमाणस्य प्रत्यभिज्ञाविषयत्वाभ्युपगमात् । पूर्वज्ञानाप्रतिपन्नार्थान्तरावबोधकज्ञानस्य[^147] प्रत्यभिज्ञात्वे[^148] च घटज्ञानानन्तरमाविर्भूतपटज्ञानस्यापि तत्त्व[^149]प्रसङ्गः[^150] । तत्समये[^151] स्थायित्वस्य उत्पत्तौ च क्षणिकत्वानुषङ्गात् कथं तद्विशिष्टार्थानामक्षणिकत्वं[^152] स्यादिति ॥ छ ॥

[^134]: अतीतवर्तमानकालद्वयसम्बन्धस्य ।


[^135]: “–सम्बन्धिदेव–”  \[ब॰\]  ।


[^136]: “–ण्यमित्यभिधानमा–”  \[ब॰\]  ।


[^137]: प्रत्यक्षकाले एव ।


[^138]: देवदत्तस्वरूपवत् ।


[^139]: स्थायित्वमपि ।


[^140]: “–भिप्रेतवस्तुनः”  \[आ॰\] ,  \[श्र॰\]  ।


[^141]: स्थायित्वस्य ।


[^142]: “–गमेऽनवस्था–”  \[आ॰\] ,  \[ब॰\]  ।


[^143]: स अंश वस्तुस्वरूपाद् भिन्नोऽभिन्नो वा ? अभेदे वस्तुस्वरूपवत् पूर्वमेव प्रतिपत्ति । भेदे किमसौ पूर्वमेवोत्पन्न, अथ प्रत्यभिज्ञासमय एवोत्पद्यते ? इत्यादिरूपेण ग्रन्थावर्तनरूपाऽनवस्था ।


[^144]: प्रत्यभिज्ञाने आधिक्यपरिच्छेदसिद्धि ।


[^145]: “–कृतत्व–”  \[आ॰\]  ।


[^146]: “–ज्ञानवि–”  \[ब॰\] ,  \[श्र॰\]  ।


[^147]: “–तिपन्नानन्तरावबोधक –”  \[आ॰\]  ।


[^148]: “–ज्ञानत्वे”  \[श्र॰\]  ।


[^149]: “–तत्प्रसङ्गः”  \[श्र॰\]  ।


[^150]: प्रत्यभिज्ञानत्वप्रसङ्ग ।


[^151]: प्रत्यभिज्ञानसमये ।


[^152]: तत्कालोत्पन्नस्थायित्वविशिष्टार्थानाम् । त्रिकालानुयायिस्थायित्वविशिष्टस्यैव अक्षणिकत्वादिति भाव ।


 तत्प्रतिविधानपुरस्सर प्रत्यभिज्ञानस्य प्रथक् प्रामाण्यप्रसाधनम्–

अत्र प्रतिविधीयते । यत्तावदुक्तम्–“विरुद्धधर्माध्या[^153]सतः”[^154] इत्यादि । तत्र किं धर्माणां धर्मिणा सह विरोधः, परस्पर वा ? न तावत् धर्मिणा, तत्र[^155] तेषां प्रतीयमानत्वात्, यद्यत्र प्रतीयते न तत्तत्र विरुद्धम् यथा चित्रज्ञाने नीलाद्याकाराः, प्रतीयते च प्रत्यभिज्ञाने “स एवायम्” इत्याकारद्वयम्, तस्मान्न तत्तत्र विरुद्धमिति । यत् पुनर्यत्र विरुद्धं न तत्तत्र कदाचिदप्युलभ्यते,[^156] यथा तुरङ्गमोत्तमाङ्गे शृङ्गम्, उपलभ्यते च प्रत्यभिज्ञाने प्रागुक्तमाकारद्वयमिति । तन्न धर्मिणा सह धर्माणां विरोधो युक्तः । परस्प[^157]रविरोधे[^158] तु धर्मिणः किमायातं येनास्य विरुद्धधर्माध्यासाद् भेदः प्रार्थ्येत[^159] ? धर्माणां हि परस्परपरिहारस्थितिलक्षणविरोधसभवे तेषामेव[^160] अन्योन्यं[^161] भेदो युक्तः ।

[^153]:  \[पृ॰ ४११ प॰ ८ ।\] 


[^154]: “–घ्यास इ–”  \[आ॰\]  ।


[^155]: धर्मिणि ।


[^156]: “–चिदुपल–”  \[आ॰\] ,  \[श्र॰\]  ।


[^157]: तुलना–तत्र यदि नाम दर्शनस्मरणलक्षणयोराकारयोर्विरोध, तथापि धर्मिण प्रत्यभिज्ञानस्य किमायातं येनास्य विरुद्धघर्माध्यासाद् भेद प्रार्थ्येत । – \[स्या॰ र॰ पृ॰ ४९२ ।\] 


[^158]: “–स्पर विरो–”  \[ब॰\]  ।


[^159]: “प्रार्थ्यते”  \[श्र॰\]  ।


[^160]: “तेषामन्योन्य”  \[ब॰\] ,  \[श्र॰\]  ।


[^161]: “–न्यभेदो”  \[श्र॰\]  ।


किञ्च,[^162] विरुद्धधर्माध्यासतः कारणभूताम्यां दर्शनस्मरणाकाराभ्यां प्रत्यभिज्ञानस्य भेद साध्येत, स्वभावभूताभ्यां वा ? तत्राद्यपक्षे सिद्धसाधनम्[^163] । न खलु “कारणस्वरूपमेव सर्वथा कार्यस्वरूपम्” इति स्याद्वादिनो मन्यन्ते । द्वितीयपक्षेऽपि कथञ्चित्तद्भेदः[^164] साध्येत, सर्वथा वा ? यदि कथञ्चित्, तदा सिद्धसाधनमेव, आकारतद्वतोः कथञ्चिद्भेदाभ्युपगमात् । सर्वथा भेदस्त्वनुपपन्न, तयोः[^165] तत्स्वभावत्वाभावप्रसङ्गात्[^166] । यो यत्स्वभावः न तस्य तद्वत सर्वथा भेदः यथा चित्रज्ञानात् नीलाद्याकारस्य, स्वभावश्च[^167] प्रत्यभिज्ञानस्य “स एवायम्” इत्याकारद्वयमिति । तद्धि प्रत्यक्ष-स्मरणसामग्रीतः समुपजायमानं क्रोडीकृताऽऽकारद्वयमेवोपजायते चित्रपट्यादिसामग्रीत चित्राकारैकज्ञानवत्, प्रत्यक्षादिसामग्रीतो[^168] निर्विकल्पेतराकारैकविकल्पवद्वा[^169] ।

[^162]: तुलना–विरुद्धाभ्या दर्शनस्मरणाकाराभ्या कारणभूताभ्या स्वभावभूताभ्या वा प्रत्यभिज्ञानस्य भेद साध्येत ? – \[स्या॰ र॰ पृ॰ ४९३ ।\] 


[^163]: कार्यकारणयोर्भेदस्येष्टत्वात् – \[आ॰ टि॰\]  ।


[^164]: प्रत्यभिज्ञानभेद – \[आ॰ टि॰\]  ।


[^165]: दर्शनस्मरणाकारयो स्वभावयो ।


[^166]: प्रत्यभिज्ञान ।


[^167]: “–वस्य प्र–”  \[ब॰\]  ।


[^168]: आदिपदेन विकल्पवासनाशब्दसङ्केतस्मरणादिसामग्री ग्राह्या ।


[^169]: एकज्ञानस्वरूपवत् – \[आ॰ टि॰\]  । तुलना–यदि पारोक्ष्यापारोक्ष्यधर्मभेदात् पूर्वापरावस्थापरामर्शज्ञान भिद्येत, हन्त भो, तदित्यपि विकल्पो भिद्येत । सोऽपि हि परोक्षश्चापरोक्षश्च, विकल्पोऽविकल्पश्च । अर्थे परोक्षो विकल्पश्च स्वात्मनि त्वविकल्पोऽपरोक्षश्च । तस्माद्विषयभेदादविरोध इति चेत्, नन्विहापि तदेवैक विज्ञान तस्यैवेकस्य वस्तुन पूर्वदेशकालसम्बन्धे परोक्षम्, अपरोक्षञ्चापरदेशकालसम्बन्ध इति को विरोध ? – \[न्यायवा॰ ता॰ पृ॰ १४० ।\]  विकल्पो हि स्वरूपे निर्विकल्पकमर्थरूपे च सविकल्पकमिति सौगतमतम् ।


यदप्युक्तम्–“आकारद्वयं[^170] किं परस्परानुप्रवेशेन प्रतिभासते”[^171] इत्यादि; तत्र कोऽयमस्य अनुप्रवेशो नाम–परस्प[^172]रस्वरूपसाङ्कर्यम्,[^173] एकस्मिन्नाधारे वृत्तिर्वा ? प्रथमविकल्पोऽ  नुपपन्नः; प्रतीतिविरोधात् । नहि यथोक्तमाकारद्वयमन्योन्यसङ्कीर्णस्वरूपं[^174] स्वप्नेऽपि प्रतीयते । द्वितीयविकल्पे तु नहि[^175] किञ्चिदनिष्टम्, एकस्मिन् प्रत्यभिज्ञाख्ये ज्ञाने तदाकारद्वयस्य निर्बाधप्रतीतौ प्रतिभासमानत्वात् । यद्यथा निर्बाधायां प्रतीतौ प्रतिभासते तत्तथैवाभ्युपगन्तव्यम् यथा नीलं नीलतया,[^176] प्रतिभासते च तथाविधायां प्रतीतौ आकारद्वयान्वितत्वेनैकं[^177] ज्ञानमिति । न च प्रमाणप्रसिद्धे वस्तुस्वरूपे मिथ्याविकल्पसंहति किञ्चित्कर्त्तु समर्था सकलशून्यतादेरपि सिद्धिप्रसङ्गात् । कथञ्चैवंवादिनः[^178] चित्रज्ञानादेः सिद्धिः ? नीलादिप्रतिभासानां हि परस्परानुप्रवेशे सर्वेपामेकरूपताप्रसङ्गात् कुतश्चित्रता एकनीलाकारज्ञानवत् ? तेषां[^179] तदननुप्रवेशे भिन्नसन्ततिनीलादिप्रतिभासानामिव[^180] अत्यन्तभेदसिद्धेः नितरामचित्रता । एकज्ञानाधिकरणतया तेषां[^181] प्रत्यक्षतः प्रतीतेः प्रतिपादितदोषानवकाशः प्रत्यभिज्ञानेऽप्यविशिष्टः । तन्न विरुद्धधर्माध्यासतः प्रत्यभिज्ञानस्याभावो युक्तः ।

[^170]:  \[पृ॰ ४१२ प॰ ४ ।\] 


[^171]: “–भासतेत्या–”  \[ब॰\]  ।


[^172]: तुलना–परस्परस्वरूपसाङ्कर्यमेकस्मिन्नाधारे घृतिर्वा । – \[स्या॰ र॰ पृ॰ ४९३ ।\] 


[^173]: “–स्पर स्व–”  \[ब॰\]  ।


[^174]: दर्शनस्मरणरूपम् ।


[^175]: “न किञ्चि–”  \[ब॰\]  ।


[^176]: “सलिलतया”  \[श्र॰\]  ।


[^177]: “–तत्त्वेनैव ज्ञान–”  \[आ॰\] ,  \[श्र॰\]  ।


[^178]: “दर्शनस्मरणरूपमाकारद्वयं परस्परमनुप्रवेशेनऽननुप्रवेशेन वा प्रतिभासते” इत्येवं वादिन सौगतस्य । तुलना–कथञ्चैवं वादिनश्चित्रज्ञानसिद्धि – \[प्रमेयक॰ पृ॰ ३४२ । स्या॰ र॰ पृ॰ ४९३ ।\] 


[^179]: नीलादिप्रतिभासानाम्


[^180]: देवदत्तस्य नीलज्ञानं यज्ञादत्तस्य पतिज्ञान इन्द्रदत्तस्य च रक्तज्ञानं यथा परस्परतोऽत्यन्तभिन्नं सत् चित्रैकरूपता न प्रतिपद्यन्ते तथैव ।


[^181]: नीलादिप्रतिभासानाम् ।


नापि कारणाभावतः;[^182] दर्शन-स्मरणलक्षणस्य[^183] तत्कारणस्य सद्भावात्[^184] । कथं विभिन्नविषययोः[^185] विमिन्नाकारयोश्चानयोः[^186] तत्कारणतेति चेत् ? तदन्वयव्यतिरेकानुविधायित्वात् । यद् यदन्वयव्यतिरेकानुविधायि तत् तत्कारणकम् यथा वीजाद्यन्वयव्यतिरेकानुविधायी अङ्कुरः तत्कारणकः, दर्शनस्मरणान्वयव्यतिरेकानुविधायिनी च प्रत्यभिज्ञेति । न खलु वीजादेः अङ्कुरकारणतायां चित्रपट्यादेः[^187] चित्रज्ञानकारणतायां वा तदन्वयव्यतिरेकानुविधानादन्यन्निबन्धनमस्ति । तन्नास्य कारणाभावादप्यभावो युक्तः ।

[^182]: तुलना–नापि कारणाभावत – \[स्या॰ र॰ पृ॰ ४९४ ।\]  यत्पुनरुक्तं सामग्रीभेदात् विरुद्धधर्मससर्गाच्च प्रत्यभिज्ञाज्ञानस्य एकत्वानुपपत्तिरिति; तदयुक्तम्, सम्प्रयोगसस्कारयो सम्भूयसामग्रीत्वात् । न चान्यत्र सम्प्रयोगसंस्कारयो प्रत्येकमन्योन्यनिरपेक्षयो कारणत्वादेकज्ञानकारणतानुपपत्ति, यस्मात् अन्यत्र लिङ्गेन्द्रिययोरन्योन्यनिरपेक्षयो दृष्ट सम्भूयकारित्वं विशिष्टानुमितिं प्रति । तस्मात् प्रत्यभिज्ञाज्ञानस्य एकत्वेन प्रामाण्यसम्भवात् । – \[ चित्सु॰ पृ॰ २१४ ।\] 


[^183]: “–णतत्का–”  \[आ॰\] ,  \[श्र॰\]  ।


[^184]: “दर्शनस्मरणकारणकं सङ्कलन प्रत्यभिज्ञानम्”  \[परीक्षामु ३ । ५\]  इत्यभिधानात् ।


[^185]: वर्तमानपर्यायविषयं हि दर्शनम् अतीतविवर्तगोचरञ्च स्मरणम् ।


[^186]: इदमाकारोल्लेखि हि दर्शनम् तदाकारोल्लेखि च स्मरणम् ।


[^187]: “–चित्रपटादेः”  \[ब॰\] ,  \[श्र॰\]  ।


किञ्च, इदं प्रत्यभिज्ञानं कार्यम्, कार्यञ्च[^188] प्रतीयमानं कारणसद्भावमवबोधयति, अतः कथमस्य कारणाभावो ज्यायान् ? तथाहि–यत् कार्यं तत् कारणपूर्वकम् यथा घटादि, कार्यञ्चेदं प्रत्यभिज्ञानमिति ।

[^188]: “–कार्यं प्रती–”  \[श्र॰\]  ।


यदप्युक्तम्–“सतोऽपि[^189] प्रत्यभिज्ञानस्य[^190] न प्रामाण्यम्” इत्यादि, तदप्यसमीक्षिता  भिधानम्, यतो[^191] विषयाभावात्, गृहीतग्राहित्वात्, वाध्यमानत्वाद्वाऽस्य[^192] अप्रामाण्यं स्यात् ? न तावद्विषयाभावात्, पूर्वोत्तरविवर्त्तवर्त्त्येकद्रव्यस्य[^193] तद्विषयस्य सद्भावात् । प्रत्यक्षादित प्रत्यभिज्ञानस्य स्वरूपवैलक्षण्यसम्भवाच्च विषयवैलक्षण्यमवश्याभ्युपगन्तव्यम्[^194] । यस्य यतः स्वरूपवैलक्षण्यं तस्य ततो विषयवैलक्षण्यमप्यस्ति यथा प्रत्यक्षात् स्मरणस्य, अस्ति च स्वरूपवैलक्षण्यं प्रत्यभिज्ञानस्येति । सुप्रसिद्धं हि प्रत्यक्षस्मरणयोः स्पष्टेतररूपतया अतीतवर्त्तमानविषयपरामर्शरूपतया च स्वरूपवैलक्षण्याद् अतीतवर्त्तमानकालावच्छेदेन[^195] विषयवैलक्षण्यम्, एवमत्रापि[^196] । प्रत्यक्षस्य हि वर्त्तमानकालावच्छिन्नो विषयः, स्मरणस्य तु अतीतकालावच्छिन्नः, प्रत्यभिज्ञानस्य तु उभयकालावच्छिन्नो द्रव्यविशेषो विषयः । न चाऽशेषार्थानां प्रतिक्षण क्षणिकत्वात्[^197] द्रव्यविशेपस्य कस्यचिदप्यसभवात् कस्य तद्विषयता प्रार्थ्यते इत्यभिधातव्यम्, क्षणभङ्गप्रतिषेधेन द्रव्यसिद्धेः प्रागेव[^198] प्रपञ्चतो विहितत्वात् । तन्न विषयाभावात्[^199] तदप्रामाण्यम् ।

[^189]:  \[पृ॰ ४१३ प॰ १ ।\] 


[^190]: “–स्य प्रामा–”  \[ब॰\]  ।


[^191]: तुलना–तदप्रामाण्य हि गृहीतग्राहित्वात्, स्मरणानन्तरभावित्वात्, शब्दाकारधारित्वाद्वा, वाध्यमानत्वाद्वा स्यात् ? – \[प्रमेयक॰ पृ॰ ३४३ ।\] 


[^192]: प्रत्यभिज्ञानस्य ।


[^193]: “–विवरवर्त्त्ये–”  \[आ॰\]  ।


[^194]: “–वश्यमभ्यु–”  \[श्र॰\]  ।


[^195]: प्रत्यक्षे स्मरणे च प्रत्येकमिह तु युगपदिति विशेष – \[आ॰ टि॰\]  ।


[^196]: प्रत्यभिज्ञानेऽपि ।


[^197]: “–क्षणिकत्वतो द्र–”  \[ब॰\]  ।


[^198]:  \[पृ॰ ३५७–३८९ ।\] 


[^199]: तुलना–आकारवादप्रतिषेधे पूर्वानुभवजनितसस्कारस्मरणसहकारीन्द्रियेण स एवायमित्युभयोल्लेखि ज्ञान जन्यते । तस्य च अर्थान्वयव्यतिरेकानुविधानात् निर्विषयत्वमयुक्तम् । – \[ प्रश॰ व्यो॰ पृ॰ ३९७ ।\]  अतीतकालविशिष्टो वर्तमानकालाबच्छिन्नश्चार्थ एतस्यामवभासते । – \[ न्यायम॰ पृ॰ ४५९ ।\]  प्रतीयते तावदेतस्माद्विज्ञानात् पूर्वापरकालावच्छिन्नमेक वस्तुतत्त्वम्, तदप्यस्य विषयो न भवतीति सविद्विरुद्धम् । ग्रहणस्मरणे च नैक विषयमालम्ब्येते तस्मादेकमेवेद विज्ञान प्रतीतिसामर्थ्यादुभयविषयमास्थेयम् । – \[प्रश॰ कन्द॰ पृ॰ ८० ।\] 


नापि गृहीतग्राहित्वात्, तद्विषयस्य[^200] प्रमाणान्तरेण ग्रहीतुमशक्यत्वात् । स हि प्रत्यक्षेण गृह्येत, स्मरणेन, प्रमाणान्तरेण वा ? न तावत् प्रत्यक्षेण, तस्य वर्त्तमानविवर्त्तमात्रगोचरचारितया[^201] अतीतवर्त्तमानविवर्त्तवर्त्तिनो[^202] द्रव्यस्य ग्रहणे सामर्थ्याऽसभवात् । नापि स्मरणेन, तस्य अतीतपर्यायविषयतया तद्ग्रहणेऽसमर्थत्वात्[^203] । नापि प्रमाणान्तरेण, उभयविवर्त्तवर्तिद्रव्यविषयस्य[^204] प्रत्यभिज्ञानतोऽन्यप्रमाणस्याऽसम्भवात् । तदुभयसंस्कारजनितं[^205] कल्पनाज्ञानमस्तीति चेत्, न, तस्यैव[^206] प्रत्यभिज्ञानत्वात् ।

[^200]: तुलना– न हि तद्विषयभूतमेक द्रव्य स्मृतिप्रत्यक्षग्राह्य येन तत्र प्रवर्तमानं प्रत्यभिज्ञान गृहीतग्राहि मन्येत, तद्गृहीतातीतवर्तमानविवर्ततादात्म्यात् द्रव्यस्य कथञ्चिदपूर्वार्थत्वेऽपि प्रत्यभिज्ञानस्य तद्विषयस्य नाप्रमाणत्व लैगिकादेरप्यप्रमाणत्वप्रसगात् तस्यापि सर्वथैवापूर्वार्थत्वासिद्धे । – \[प्रमाणप॰ पृ॰ ७० । प्रमेयक॰ पृ॰ ३४३ । स्या॰ र॰ पृ॰ ४९५ । प्रमेयर॰ पृ॰ ३३ । प्रमाणमी॰ पृ॰ ३५ ।\] 


[^201]: “–विवर्त्तगोच–”  \[आ॰\] ,  \[श्र॰\]  ।


[^202]: “–विवर्त्तिद्रव्यस्य”  \[श्र॰\] , “–विवर्त्तिनो द्रव्यस्य”  \[ब॰\]  ।


[^203]: अतीतवर्तमानपर्यायानुयायिद्रव्यग्रहणे ।


[^204]: अतीतवर्तमान ।


[^205]: स्मरणप्रत्यक्ष । तुलना– प्रत्यक्षस्मरणजनितकल्पनाज्ञानमस्तीति चेत, न, तस्यैव प्रत्यभिज्ञानत्वेनास्माभिरभ्युपगमात् । – \[स्या॰ र॰ पृ॰ ४९५ ।\] 


[^206]: उभयसस्कारजनितविकल्पस्यैव ।


ननु यदि प्रत्यक्षस्मरणयोः द्रव्यमविषयः तर्हि कथं ताभ्यां तत्र[^207] तज्जन्येत[^208] ? यद् यस्य विषयो न भवति न[^209] तत्तत्र ज्ञानमुत्पादयति यथा चक्षू रसे, अविषयश्च एकत्वं प्रत्यक्षस्मरणयोरिति; तदप्यसुन्दरम्; विकल्पोत्पादकाऽविकल्पकाध्यक्षेण[^210] अनेकान्तात्, तस्य सामान्यागोचरस्यापि सामान्ये विकल्पोत्पादकत्वप्रतीतेः[^211] । “विकल्पवासनासहायं स्वाविषयेऽपि तत्र[^212] तत्[^213] तमुत्पादयति”[^214] इत्युत्तरम् अन्यत्रापि[^215] तुल्यम्, प्रत्यक्षस्यापि स्मरणसहायस्य एकत्वे प्रत्यभिज्ञानजनकत्वप्रतीतेः, सहकारिणामचिन्त्यशक्तित्वात् । कथमन्यथा असर्वज्ञज्ञानम् अभ्यासविशेषसहायं[^216] सर्वज्ञज्ञानं जनयेत् ? एकत्वविषयत्वञ्च प्रत्यक्षस्यापि अक्षणिकत्वसिद्धौ[^217] समर्थितम् । अन्यथा निर्विषयत्वमेव अस्य स्यात्, एकान्तेन अनित्यत्वम्य कदाचनाप्यप्रतीतेः । केवलं तेन[^218] एकत्वं प्रतिनियतवर्त्तमानपर्यायाधारतया अर्थे प्रतीयते, स्मरणसहायप्रत्यक्षप्रभवप्रत्यभिज्ञानेन[^219] तु स्मर्यमाणाऽनुभूयमानपर्यायाधारतयेति विशेषः । अतः कथञ्चिदपूर्वार्थत्वसिद्धेः न गृहीतग्राहित्वमस्य यतोऽप्रामाण्यं स्यात्, अन्यथा अनुमानादेरपि अप्रामाण्यप्रसङ्गः सर्वथाऽपूर्वार्थविषयत्वाऽसम्भवात्, तद्विषयस्य[^220] देशादिविशिष्टपावकादिव्यक्तिविशेषस्य[^221] सम्बन्धग्राहिज्ञानविषयात्[^222] साध्यसामान्यात् कथञ्चिदभिन्नस्य कथञ्चित् पूर्वार्थत्वप्रसिद्धेः ।

[^207]: द्रव्ये ।


[^208]: प्रत्यभिज्ञानम् ।


[^209]: “न तत्र”  \[आ॰\] ,  \[श्र॰\]  ।


[^210]: सौगतमते हि निर्विकल्पकप्रत्यक्षात् सविकल्पकमुत्पद्यते । निर्विकल्पकं च परमार्थसत्स्वलक्षणजन्यत्वात् वस्तुविषयं सविकल्पकं तु बुद्धिकल्पितसामान्यगोचरत्वादवस्तुविषयकं प्रसिद्धम् । ततो यथा निर्विकल्पकं सामान्यमजानदपि सामान्यविषयं विकल्पमुत्पादयति तथैव अतीतवर्तमानोभयविवर्तवर्तिनमेकत्वमजानत्यपि प्रत्यक्षस्मरणे तद्विषयकं प्रत्यभिज्ञानमुत्पादयतामिति भाव । तुलना–विकल्पोत्पादकाध्यक्षेणानेकान्तात् । – \[स्या॰ र॰ पृ॰ ४९५ ।\] 


[^211]: “–कत्वं प्रती–”  \[श्र॰\]  ।


[^212]: सामान्ये ।


[^213]: निर्विकल्पकम् ।


[^214]: विकल्पम् ।


[^215]: प्रत्यक्षस्मरणाभ्याम् एकत्वे प्रत्यभिज्ञानसमुत्पादनस्थलेऽपि ।


[^216]: अभ्यासविशेषादय सहकारिण – \[आ॰ टि॰\]  ।


[^217]:  \[पृ॰ ३८१ ।\] 


[^218]: प्रत्यक्षेण ।


[^219]: “–भिज्ञाने तु”  \[आ॰\] ,  \[श्र॰\]  ।


[^220]: अनुमानविषयस्य – \[आ॰ टि॰\]  ।


[^221]: पर्वतादिदेशस्थपावकस्य – \[आ॰ टि॰\]  ।


[^222]: तर्क – \[आ॰ टि॰\]  । तुलना–सम्बन्धग्राहिविज्ञानविषयात् साध्यादिसामान्यात् कथञ्चिदभिन्नस्यानुमेयस्य देशकालविशिष्टस्य तद्विषयत्वात् । – \[प्रमाणप॰ पृ॰ ७० । प्रमेयक॰ पृ॰ ३४३ ।\] 


बाघ्यमानत्वात्तर्ह्यप्रमाणं[^223] प्रत्यभिज्ञा, इत्यप्ययुक्तम्,[^224] तद्बाधकस्य कस्यचिदप्यसम्भवात् । तस्य हि बाधकं प्रत्यक्षम्, अनुमानं वा स्यात् ? न तावत् प्रत्यक्षम्; तस्य तद्विषये प्रवृत्त्यभावात् । यद् यद्विषये न प्रवर्त्तते न तत्तस्य बाधकम् यथा रूपज्ञानस्य  रसज्ञानम्, न प्रवर्त्तते च प्रत्यभिज्ञाविषये[^225] प्रत्यक्षमिति । नाप्यनुमानम्, तद्विषये[^226] तस्याप्यप्रवृत्तेः,[^227] प्रवृत्तौ वा संवादकत्वान्न तद्वाधकत्वम् । ननु[^228] लूनपुनर्जातनखकेशादौ बाध्यमानं तत्[^229] प्रतीतमेव अतः कथं तत् प्रमाणमिति चेत् ? यदि नाम तत्र[^230] तत्तथा[^231] प्रतीतम्, अन्यत्र[^232] किमायातम् ? अन्यथा[^233] शुक्तिशकले रजताभासप्रत्यक्षस्य भ्रान्तत्वोपलम्भात् सत्यरजतेप्यस्य[^234] भ्रान्तत्वप्रसङ्गः । तन्न एकत्वप्रत्यभिज्ञानस्यापह्रवो युक्तः ।

[^223]: तुलना– सवादो वाघवैधुर्यनिश्चयश्चेत् स विद्यते । सर्वत्र प्रत्यभिज्ञाने प्रत्यक्षादाविवाञ्जसा ॥ प्रत्यक्षबाधकं तावन्न सज्ञानस्य जातुचित् । तद्भिन्नगोचरत्वेन परलोकमतेरिव ॥ – \[तत्त्वार्थश्लो॰ पृ॰ १९२ ।\]  वाधकप्रमाणान्न प्रमाणं प्रत्यभिज्ञानमिति चायुक्तम्, तद्बाधकस्यासम्भवात् । न हि प्रत्यक्षं तद्बाधकं तस्य तद्विषये प्रवृत्त्यसभवात्, साधकत्ववद् बाधकत्वविरोधात् । – \[प्रमाणप॰ पृ॰ ७० । अष्टसह॰ पृ॰ २८० । प्रमेयक॰ पृ॰ ३४४ । स्या॰ र॰ पृ॰ ४९६ । प्रमेयर॰ पृ॰ ३६ ।\] 


[^224]: “इति चायुक्तम्”  \[श्र॰\]  ।


[^225]: “–भिज्ञाने विषये”  \[श्र॰\] , “–भिज्ञानविषये”  \[ब॰\]  ।


[^226]: प्रत्यभिज्ञाविषये ।


[^227]: अनुमानस्यापि ।


[^228]: तुलना–न च लूनपुनर्जातनखकेशादिवत् सर्वत्र निर्विषया प्रत्यभिज्ञा – \[प्रमेयक॰ पृ॰ ३४२ । स्या॰ र॰ पृ॰ ४९४ ।\] 


[^229]: स एवाय नखादिरिति एकत्वप्रत्यभिज्ञानम् ।


[^230]: लूनपुनर्जातनखकेशादौ ।


[^231]: स एवाय नखकेशादिरिति प्रत्यभिज्ञान बाध्यमानम् ।


[^232]: तस्मिन्नेव नखे केशे वा स एवाय नखादिरिति प्रत्यभिज्ञानं कथं बाध्यमानमिति भाव ।


[^233]: एकत्र बाध्यमानत्वोपलम्भात् सर्वत्र बाध्यमानत्वस्वीकारे ।


[^234]: रजताभासप्रत्यक्षस्य ।


नापि सादृश्यप्रत्यभिज्ञानस्य;[^235] अनुमानानुत्पत्तिप्रसङ्गात्–येनैव[^236][^237] हि पूर्वं धूमसहितोऽग्निर्दृष्टः[^238] तस्यैव[^239] उत्तरकालं पूर्वधूमसदृशधूमदर्शनात् अग्न्यनुमानोत्पत्तिर्युक्ता, नान्यस्य[^240] अन्यदर्शनात्[^241] । न च प्रत्यभिज्ञानमन्तरेण “तेनेद सदृशम्” इति प्रतिपत्तिर्घटते, पूर्वप्रत्यक्षेण उत्तरस्य[^242] तत्प्रत्यक्षेण[^243] च पूर्वस्य धूमादिवस्तुनोऽप्रतिपत्ते । न[^244] च द्वयाऽप्रतिपत्तौ द्विष्ठं सादृश्यं प्रतिपत्तुं शक्यमतिप्रसङ्गात् । यद्[^245] द्विष्ठं तद् द्वयप्रतिपत्तावेव प्रतीयते यथा सम्बन्धः, द्विष्ठञ्च सादृश्यमिति । ततः सिद्वा एकत्वोल्लेखिनी सादृश्योल्लेखिनी च प्रत्यभिज्ञा प्रमाणम् ।

[^235]: अपह्नवो युक्त इति गतेन सम्बन्ध ।


[^236]: तुलना–सादृश्यप्रत्यभिज्ञानमेतेनैव विचारितम् । प्रमाण स्वार्थसवादादप्रमाण ततोऽन्यथा ॥ – \[तत्त्वार्थश्लो॰ पृ॰ १९३ ।\]  कथञ्च प्रत्यभिज्ञानविलोपेऽनुमानप्रवृत्ति येनैव हि – \[प्रमेयक॰ पृ॰ ३४३ ।\]  अनुमानानुत्पत्तिप्रसङ्गात्, येनैव हि पूर्वं धूमोऽग्ने – \[स्या॰ र॰ पृ॰ ४९६ ।\] 


[^237]: प्रतिपत्रा ।


[^238]: “धूमोऽग्निर्दृष्ट”  \[ब॰\]  ।


[^239]: प्रतिपत्तु ।


[^240]: जनस्य ।


[^241]: घटादिदर्शनात् ।


[^242]: धूमस्य ।


[^243]: उत्तरकालीनधूमप्रत्यक्षेण ।


[^244]: तुलना–न च द्वयाप्रतिपत्तौ – \[स्या॰ र॰ पृ॰ ४९६ ।\] 


[^245]: “यद्” नास्ति  \[श्र॰\]  ।


एतदेवाह–“सञ्ज्ञा” प्रमाण “चिन्तायाः “फलस्य हेतुत्वात्”” इति सम्बन्धः । अस्याः पर्यायमाह–“तर्कस्य” इति । कः पुनरयं तर्को[^246] नाम इति चेत् ? व्याप्तिज्ञानम् । व्याप्तिर्हि  साध्यसाधनयोरविनाभावः[^247] । तद्ग्राहि ज्ञानं तर्कोऽभिधीयते, तत्र[^248] तस्यैव प्रमाण्यात्, ज्ञानान्तराणां[^249] तद्ग्रहणे[^250] सामर्थ्याऽसम्भवतः तत्र[^251] प्रामाण्यानुपपत्तेः ।

[^246]: चिन्ताज्ञानमागामिनो वस्तुन एव निष्पत्तिर्भवति अन्यथा नेति, यथैव ज्ञानादित्रयसमन्विते तत्रैव परमसुखावाप्तिरन्यथा नेत्येतच्चिन्ताज्ञानं मनोज्ञानमेव । – \[तत्त्वार्थभा॰ व्या॰ पृ॰ ७८ ।\]  सम्बन्धं व्याप्तितोऽर्थाना विनिश्चत्य प्रवर्तते । येन तर्क स सवादात् प्रमाण तत्र गम्यते । – \[तत्त्वार्थश्लो॰ पृ॰ १९४ । प्रमाणप॰ पृ॰ ७० ।\]  उपलम्भानुपलम्भनिमित्त व्याप्तिज्ञानमूह । इदमस्मिन् सत्येव भवत्यसति तु न भवत्येवेति च । – \[परीक्षामु॰ ३ । ११, १२ । प्रमाणमी॰ १ । २ । ५ ।\]  उपलम्भानुपलम्भसभव त्रिकालीकलितसाध्यसाधनसम्बन्धाद्यालम्बनमिदमस्मिन् सत्येव भवतीत्याद्याकारं सवेदनमूहापरनामा तर्क । – \[प्रमाणनय॰ ३ । ५ । जैनतर्कभा॰ पृ॰ १० ।\]  व्याप्तिज्ञान तर्कः । – \[न्यायदी॰ पृ॰ १९ ।\]  अन्वयव्यतिरेकाभ्या व्यप्तिज्ञान दर्शनस्मरणाभ्यामगृहीतप्रत्यभिज्ञाननिबन्धन तर्क चिन्ता । – \[लघी॰ अभ॰ पृ॰ २९ ।\]  अविज्ञाततत्त्वेऽर्थे कारणोपपत्तितस्तत्त्वज्ञानार्थमृहस्तर्क । – \[न्यायसू॰ १ । १ । ४० ।\]  अविज्ञाततत्त्वे सामान्यतो ज्ञाते धर्मिणि एकपक्षानुकूलकारणदर्शनात् तस्मिन् सम्भावनाप्रत्ययो भवितव्यतावभासः तदितरपक्षशैथिल्यापादने तद्ग्राहकप्रमाणमनुगृह्य तान् सुख प्रवर्तयन् तत्त्वज्ञानार्थमूहस्तर्क । – \[न्यायम॰ पृ॰ ५८६ । न्यायकलि॰ पृ॰ १३ ।\]  एकधर्माम्युपगमे द्वितीयस्य नियतप्राप्तिरूप तर्क – \[न्यायली॰ पृ॰ ५४ ।\]  व्यापकाभाववत्त्वेन निर्णीते व्याप्यस्याहार्यारोपाद्यो व्यापकस्याहार्यारोप स तर्क । यथा निर्वह्नित्वारोपान्निर्धूमत्वारोपः । यदि निर्वह्नि स्यान्निर्धूम स्यादिति । – \[न्यायसूत्रवृ॰ १ । १ । ४० ।\]  तर्कश्चापाद्यापादकयोर्व्याप्तिमूल । – \[महावि॰ पृ॰ १३१ ।\]  जैमिनीयास्तु ब्रुवते–युक्त्या प्रयोगनिरूपणमूह ।स च त्रिविध मन्त्रसामसंस्कारविषयः ।  \[शाबरभा॰ ९ । १ । १\] –  \[न्यायमं॰ पृ॰ ५०८ ।\]  अदृष्टसम्बन्धात् परोक्षप्रतीति तर्क इति लक्षणम् । – \[प्रमाणवार्त्तिकालं॰ पृ॰ ३०० ।\] 


[^247]: सम्बन्धो व्याप्तिरिप्टात्र लिङ्गधर्मस्य लिङ्गिना – \[मी॰ श्लो॰ अनु॰ श्लो॰ ४ ।\]  नियमरूपं मीमासका – \[न्याय॰ मा॰ पृ॰ ५६ । प्रकरणपं॰ पृ॰ ६८ ।\]  व्याप्तिरविनाभाव इति – \[प्रश॰ व्यो॰ पृ॰ ५७० ।\]  स्वभावत साध्येन साधनस्य व्याप्तिरविनाभाव । – \[न्यायसा॰ पृ॰ ५ ।\]  साहचर्य्य तु सम्बन्ध इति नो हदयङ्गमम् । तस्मिन् सत्येव भवने न विना भवनं तत ॥ अयमेवाविनाभावो नियम सहचारिता । – \[न्यायमं॰ पृ॰ १२१ । न्यायकलि॰ पृ॰ २ ।\]  तस्माद् यो वा स बाऽस्तु सम्बन्ध, केवलं यस्यासौ स्वाभाविको नियत स एव गमको गम्यश्चेतर सम्बन्धीति युज्यते । – \[न्यायवा॰ ता॰ पृ॰ १६५ ।\]  स्वाभाविको निरुपाधिरित्यर्थ । – \[ता॰ प॰ पृ॰ ६९१ । न्यायली॰ पृ॰ ५४ ।\]  अनौपाधिक सम्बन्ध – \[प्रश॰ किर॰ पृ॰ २१७ ।\]  अनौपाधिक सम्बन्धो व्याप्ति । यद्वा साध्यसामानाधिकरणात्यन्ताभावाप्रतियोगिसाध्यसामानाधिकरण्य व्याप्ति । – \[वैशे॰ उप॰ ३ । १ । १४ । तत्त्वचि॰ व्या॰ ।\]  उपाधिविधुर सम्बन्ध – \[सर्वद॰ पृ॰ ७ ।\]  साधनस्य च साध्येऽर्थे नियतत्वकथनं व्याप्तिकथनम् । यथोक्तम्–“व्याप्तिर्व्यापकस्य तत्र भाव एव व्याप्यस्य च तत्रैव भावः”  \[प्रमाणवा॰ स्ववृ॰ ३ । १\]  इति । – \[न्यायबिन्दुटी॰ पृ॰ ६४ ।\]  द्विविधा चेयं व्याप्तिः व्यापकप्याव्यधर्मतया । तत्र व्याप्ये सति व्यापकस्यावश्यम्भावस्तस्य व्याप्ति, व्याप्यस्य च व्यापक एव सति भावो नाम तस्य व्याप्ति । आभ्या यथाक्रममन्वयव्यतिरेकावुक्तौ । व्याप्यसद्भावे व्यापकस्य सत्त्वनियमस्य अन्वयरूपत्वात् । व्यापकाभावे व्याप्याभावस्य च व्यतिरेकरूपत्वात् । – \[प्रमाणवा॰ मनोरथ॰ ३ । १ ।\]  तस्य पक्षधर्मस्य सतो व्याप्तिर्यो व्याप्नोति यश्च व्याप्यते व्याप्यव्यापकधर्मतया प्रतीतेः । यदा व्यापकधर्मतया विवक्ष्यते तदा व्यापकस्य गम्यस्य भाव एवेति सम्बन्धः । तत्रेति सप्तम्यर्थप्रधानमेतन्नाधारार्थप्रधानम् धर्माणा धर्मान्तरत्वाभावात् । तेनायमर्थः–यत्र धर्मिणि व्याप्यमस्ति तत्र सर्वत्र व्यापकस्य भाव एवेति व्यापकधर्मो व्याप्तिः । नत्वेवमवधार्यते व्यापकस्यैव तत्र भाव इति, हेत्वभावप्रसङ्गात्, अव्यापकस्यापि मूर्तत्वादेस्तत्र भावात् । नापि तत्रैबेत्यबधार्यते; प्रयत्नानन्तरीयकत्वादेरहेतुत्वापत्तेः । साधारणश्च हेतु स्यान्नित्यत्वस्य प्रमेयेष्वेव भावात् । यदा तु व्याप्यधर्मता व्याप्तेर्विवक्षिता तदा यत्र धर्मिणि व्यापकोऽस्ति तत्रैव व्याप्यस्य भावो नान्यत्र । अत्रापि व्याप्यस्यैव तत्र भाव इत्यवधारणम् हेत्वभावप्रसक्तेरेव नाश्रितम् अव्याप्यस्यापि तत्र भावात् । नापि व्याप्यस्य तत्र भाव एवेत्यवधार्यते, सपक्षैकदेशबृत्तेरहेतुत्वप्राप्तेः, साधारणस्य च हेतुत्वं स्यात् प्रमेयत्वस्य नित्येष्ववश्यम्भावादिति । व्यापकस्य तत्र भाव इत्यनेन चान्वय आक्षिप्तो व्याप्यस्य वा तत्रैव भाव इत्यनेन व्यतिरेक आक्षिप्त । – \[प्रमाणवा॰ स्ववृ॰ टी॰ ३ । १ हेतुबि॰ टी॰ पृ॰ १८० । प्रमाणमी॰ पृ॰ ३८ ।\]  सहक्रमभावनियमोऽविनाभावः – \[परीक्षामु॰ ३ । १६ । प्रमाणमी॰ १ । २ । १० ।\] 


[^248]: व्याप्तिग्रहणे तर्कस्यैव ।


[^249]: प्रत्यक्षादीनाम् ।


[^250]: व्याप्तिग्रहणे ।


[^251]: “तत्प्रामा–”  \[आ॰\] ,  \[श्र॰\]  ।


 व्याप्तिस्वरूपस्यैवासम्भवान्नास्ति तर्कस्य प्रामाण्यमिति चार्वाकस्य पूर्वपक्ष–

ननु व्याप्तिस्वरूपस्यैवाऽसम्भवात्[^252] कथं तत्र तर्कः प्रमाणम् ? तथाहि–व्याप्तिः[^253] सम्बन्धोऽर्थानाम्, सा[^254] च देशत कालतो वा कस्यचित्[^255] केनचित्स्यात्[^256] ? न[^257] तावद् देशतः, यतो व्योम्नि धूम, भूमौ अग्निः, उपरि[^258] देशे वृष्टि, अधोदेशे नदीपूरः । नापि कालतः,[^259] न हि वृष्टिकाले नदीपूरः कृत्तिकोदयकाले रोहिण्युदयो वाऽस्ति ।

[^252]: “–स्वरूपासभ–”  \[श्र॰\]  ।


[^253]: “व्याप्तिसम्ब–”  \[ब॰\]  ।


[^254]: तुलना–किञ्च, साध्यसाधनयो व्याप्तिः कि यत्र यत्र साधन तत्र तत्र साध्यमिति देशरूपा निरूप्येत, कि वा यदा यदा साधन तदा तदा साध्यमिति कालरूपा, युगपदुभयस्वभावा वा ? – \[ हेतुबिड॰ पृ॰ ४ब्\] 


[^255]: साधनस्य साध्यस्य वा ।


[^256]: साध्येन साधनेन वा ।


[^257]: तुलना– देशव्याप्तिमात्राङ्गीकारे समग्रजाग्रत्प्रामाणिकमान्ये धूमानुमानेऽपि सत्यताभिमानोऽभिमानशालिना कथ पृथापथमानीयते, तत्र च देशव्याप्ते स्वप्नदशायामपि विभावनाभावात् । तथाहि–गगनमण्डलतलावलम्बी धूम पर्बताखर्वनितम्बसम्बन्धी च धूमध्वज इति क्व देशव्याप्तिरिति । – \[हेतुबिड॰ पृ॰ ४ब् ।\] 


[^258]: उपरि वृष्टो मेघ अधोनदीपूरदर्शनादित्यनुमाने ।


[^259]: तुलना–उद्गतो नभश्चन्द्रो जलचन्द्रोदयदर्शनात्, आसीत्पूर्वमस्मिन् देशे वृष्टि उत्तरत्र तथाविधवारिपूरविलोकनात्, भविष्यति वा वारिबाहवृष्टिः तादृग्वारिवाहविभावनात्, उदेष्यति रोहिणी कृतिकोदयात्, उदेष्यति श्व सविता अद्यतनादित्योदयदर्शनात्, उदगुः मुहूर्त्तात्पूर्व पूर्वाफाल्गुनी उत्तरफाल्गुनीनामुदयोपलब्धेः इत्यादि मानानामनेकेषा देशकालोभयेभ्यो विप्रकृष्टाना कार्यकारणपूर्वचरोत्तरचरहेतुविशेषाणा देशकालोभयै क्वापि व्याप्त्यनुपपत्तेरहेतुत्वप्राप्तेः । – \[हेतुबिड॰ पृ॰ ४ब्\] 


किञ्च, कस्य केनायमविनाभावः–किं सामान्यस्य[^260] सामान्येन, किं वा सामान्यस्य विशेषैः, उत[^261] विशेषाणां विशेषै ? प्रथमपक्षे सिद्धसाध्यता, नित्यत्व-विभुत्वाभ्यां[^262] सकलदेशकालसम्बन्धितया अग्नित्व-धूमत्वयोः सुप्रसिद्धत्वात् । द्वितीयपक्षेऽपि[^263] देशकालानवच्छिन्ने विशेषमात्रे सामान्यस्याविनाभाव, तदवच्छिन्ने वा ? यद्यनवच्छिन्ने,[^264] तदा सिद्धसाधनमेव । अथ देशकालावच्छिन्ने, तदा अनुगमाभाव[^265] । नहि महानसस्थधूमसामा  न्यस्य पर्वतस्थेन अग्निविशेषेणाऽनुगमोऽस्ति, पर्वतस्थस्य वा महानसस्थेन । नापि विशेषाणां विशेषैर्नियमः, स हि दृष्टानां दृष्टैः, अदृष्टानामदृष्टैः, दृष्टानां वा अदृष्टैः स्यात् ? यदि दृष्टानां दृष्टैः, तदा सिद्धसाधनम्,[^266] अपूर्वव्यक्तिदर्शने च अनुमानानुपपत्तिः[^267][^268] । अथ[^269] अदृष्टानामदृष्टैः; तत्रापि सम्बन्धग्रहणाभावादनुगमाभावाच्च कथमनुमानम् ? नापि दृष्टानामदृष्टैः; पूर्वोक्तदोषप्रसङ्गात्[^270] ।

[^260]: तुलना–इतोऽपि अविनाभावसम्बन्धग्रहणानुपपत्तिः–कि सामान्ययो सम्बन्धावधारणम्, आहो स्वलक्षणयो, सामान्यस्वलक्षणयोर्वा ? – \[ तत्त्वोप॰ पृ॰ ६५, ८३ ।\]  तथाहि-व्याप्तिर्भवन्ती कि साधनसाध्यव्यक्त्योर्बोभोति, उताहो साधनत्वसाध्यत्वजात्योर्वा, आहोस्वित् साधनवत्साध्यवतो, किं वा साधनत्ववत्साध्यत्ववतो, उत साघनवत्त्वसाध्यवत्त्वयो इति पक्षपञ्चतयी – \[हेतुबिड॰ पृ॰ ४अ ।\]  तथाहि–किं व्यक्त्योरथवा जात्योस्तद्वतोर्वा विशेषयो । व्याप्तिस्त्वयेष्यते किं वा साध्यसाधनवत्त्वयो । सा न व्यक्त्योस्तदानन्त्यान्न जात्योस्तदसभवात् । न तद्वतोरुक्तदोषान्न चतुर्थोऽनिरूपणात् । – \[चित्सु॰ पृ॰ २३३ ।\] 


[^261]: ““उत विशेषाणा विशेषैः”” नास्ति  \[ब॰\]  ।


[^262]: “नित्यविभुत्वा–”  \[ब॰\]  ।


[^263]: “–पक्षे देश–”  \[आ॰\]  ।


[^264]: पर्वत-महानसादिदेशम् अतीतवर्तमानादिकालञ्चानपेक्ष्य अग्न्यादिविशेषमात्रे । तुलना–यद्यनवच्छिन्नै; तदा सिद्धसाध्यतैव देशकालानवच्छिन्नाना वह्न्यादिविशेषाणामतिप्रतीतत्वात् । – \[स्या॰ र॰ पृ॰ ५०५ ।\] 


[^265]: तुलना– किं चानुमान प्रमाणमुपेत्योक्त वस्तुतस्तु न तन्मानमित्याह–विशेष इति । विशेषेऽनुगमाभाव सामान्ये सिद्धसाध्यता । इत्यादिदोषदुष्टत्वान्न च नोऽनुमिति प्रमा ॥–व्यक्त्योर्वा व्याप्ति, जात्योर्वा, तदाक्रान्तविशेषयोर्वा, धूमवत्त्ववह्निमत्त्वयोर्वा ? नाद्य, सर्वोपसहारासिद्धे । न द्वितीय, तयो स्वरूपभेदात् धर्मिभेदाच्च । न तृतीय, उक्तदोषात् । न चतुर्थ; औपाधिकधर्मस्य स्वरूपातिरिक्तस्यानिरूपणात् । – \[बृहदा॰ बा॰ पृ॰ १४०१ । न्यायकुमु॰ पृ॰ ६९ टि॰ ५ ।\] 


[^266]: प्रत्यक्षसिद्धै प्रत्यक्षसिद्धस्य अविनाभावे सिद्धेऽपि न किञ्चित्फलम्, साध्य-साधनयो प्रत्यक्षत्वात्, तथा च नानुमानप्रामाण्यमिति भाव ।


[^267]: “–पत्तेः”  \[श्र॰\]  ।


[^268]: अपूर्वव्यक्तौ अविनाभावग्रहणाभावात् नानुमाप्रवृत्ति ।


[^269]: ““अथ”” नास्ति  \[आ॰\]  ।


[^270]: अप्रत्यक्षेण सह अविनाभावग्रहणासम्भवात्, सम्भवेऽपि अनुगमाभाव ।


किञ्च, अविनाभावः सम्बन्धः, स च सम्बन्धिग्रहणपूर्वकः, सम्बन्धिनौ च द्वौ द्वौ विशेषौ, अतः कथं सर्वोपसंहारेण व्याप्तिर्ग्रहीतुं शक्या[^271] ?

[^271]: अपि तु यौ द्वौ सम्बन्धिनौ महानसीयधूमाग्नी प्रत्यक्षविषयौ स्याताम् तयोरेव सम्बन्धो गृहीत स्यात् न सकलसाध्यसाधनव्यक्तीनाम् ।


किञ्च, अयमविनाभावशब्दः साध्याभावे साधनाभावं वदतीति व्यतिरेकमात्रवचनः, न सम्बन्धवचनः ।

किञ्च, “अग्न्यभावे धूमो नोपपद्यते” इति धूमानुपपत्तेः अग्न्यभावो विशेषणम् । सः पारमार्थिकः, अपारमार्थिको वा स्यात् । पारमार्थिकत्वे[^272] अविद्यमानत्वात् धूमस्य न तदाश्रिता[^273] व्याप्तिर्ग्रहीतुं शक्या, नहि अगृह्यमाणे आश्रये[^274][^275] तदाश्रितं[^276] ग्रहीतुं शक्यमतिप्रसङ्गात् । अपारमार्थिकत्वे तु उपाधेः[^277][^278] तदुपहिताया[^279][^280] धूमानुपपत्तेरपि §अपारमार्थिकत्वं[^281] स्यात्, तथा चाऽनुमानस्यापि § अपारमार्थिकत्वमेव[^282] आयातम् । अथैवमुच्यते–अग्न्यभावश्चेद् धूमसद्भावस्यानुपपत्तिः,[^267] अग्न्यभावस्य धूमाभावेन व्याप्तत्वात्; तदप्यनुपपन्नम्; विद्यमाना गृहीता च व्याप्तिः अनुमानाङ्गम् न प्रसज्यमाना,[^283] तस्याः[^284] सत्त्वेनाप्यनिश्चितत्वात् । सम्भावनाज्ञानं चैतत्,[^285] न च तद् वस्तुपरिच्छेदकम् यथा “भूमिश्चेन्नाभविष्यद् अपतिष्यन् पर्वताः” इति ।

[^267]: “–पत्तेः”  \[श्र॰\]  ।


[^272]: अग्न्यभावस्येति शेष – \[आ॰ टि॰\]  ।


[^273]: धूमाश्रिता ।


[^274]: “स्वाश्रये”  \[श्र॰\]  ।


[^275]: धूमलक्षणे ।


[^276]: व्याप्तिस्वरूपम् ।


[^277]: “उपाधिः”  \[श्र॰\] ,  \[ब॰\]  ।


[^278]: अग्न्यभावरूपविशेषणस्य ।


[^279]: “–हितत्वात् धू–”  \[ब॰\]  ।


[^280]: अग्न्यभावविशिष्टाया ।


[^281]: एतदन्तर्गतः पाठो नास्ति  \[आ॰\]  ।


[^282]: “–मार्थिकत्वं स्यात्”  \[श्र॰\]  ।


[^283]: सम्भाव्यमाना ।


[^284]: सभाव्यमानाया व्याप्ते सत्त्वमपि अनिश्चितमेव ।


[^285]: “अग्न्यभावश्चेत् स्यात् धूमसद्भावस्यानुपपत्ति स्यात्” इत्याकारक पूर्वोक्तं ज्ञानम् ।


किञ्च, एकस्य कस्यचिदग्नेरभावे धूमो नोपपद्यते, सर्वस्य वा ? न तावदेकस्य; अस्याभावेऽपि[^286] अग्न्यन्तरे धूमसद्भावस्योपपद्यमानत्वात् । नापि सर्वस्य; उषहितग्रहणस्य[^287] उपाधिग्रहणमन्तरेणाऽसम्भवात्[^288] । धूमानुपपत्तेश्च अशेषाग्न्यभाव एवोपाधिः, न चासौ  सर्वाग्निष्वगृहीतेषु ग्रहीतुं शक्यते, अभावग्रहणस्य प्रतियोग्याश्रयग्रहणसव्यपेक्षत्वात्[^289] ।

[^286]: कस्यचिदेकस्य अग्नेरभावेपि “अशेषाग्न्यभावविशिष्टो धूमाभाव” इत्याकारकविशिष्टग्रहणस्य अनुपपत्तेरितिभाव ।


[^287]: विशिष्ट –  \[आ॰ टि॰\]  ।


[^288]: अशेषाग्न्यभावरूपविशेषण ।


[^289]: यस्याभाव क्रियते स प्रतियोगी यथा अशेषाग्न्यभावे कर्त्तव्ये अशेषाग्नि प्रतियोगी, यस्मिन् अभाव क्रियते स आश्रय, यथा त्रिकाले त्रिलोके च अशेषाग्न्यभावे प्रस्तुते कालत्रय त्रिलोकश्च आश्रय । गृहीत्वा वस्तुसद्भाव स्मृत्वा च प्रतियोगिनम् । मानस नास्तिताज्ञान जायतेऽक्षानपेक्षया – \[मी॰ श्लो॰ अभा॰ श्लो॰ २७\]  इत्यभिधानात् ।


अपि[^290] च क्वचिदग्न्यभावाभावेऽपि[^291][^292] धूमाभावे धूमसद्भावस्य विरोधो दृष्टः, अतो नाग्न्यभावो धूमभावविरोधस्य उपाधिः,[^293] किन्तु धूमाभाव एव । अतो न व्याप्तिर्विचार्यमाणा धटते, तत्कथं तद्ग्राहिणः तर्कस्य तत्प्रभवानुमानस्य[^294] वा प्रामाण्यम् ? अस्तु वा व्याप्तिः, तथापि अविनाभावे सत्यपि[^295] न धूमाद् वह्निपैङ्गल्यमनुमीयते वह्नेरेव धूमेन अनुमीयमानत्वात् । तथा[^296] नियतत्वाविशेषेऽपि धूम एव गमको न तद्गताः श्यामत्वादय इति ।

[^290]: तुलना–अपि च यत्सद्भाव एव यस्य निवृत्ति तेनैव तस्य विरोध, तदिह धूमाभाव एव सति धूमस्य निवृत्तिर्दृश्यत इति धूमाभावेनैव अस्य विरोधो नत्वग्न्यभावेन । केवलाङ्गाराद्यवस्थायाम अग्न्यभावाभावेऽपि धूमनिवृत्ते प्रतीयमानत्वात् । – \[स्या॰ र॰ पृ॰ ५०५ ।\] 


[^291]: अङ्गारावस्थापन्नाग्निमन्निर्धूमप्रदेशे अग्न्यभावाभावेऽपिअग्निसद्भावे सत्यपि ।


[^292]: “–पि धूमसद्भा–”  \[श्र॰\]  ।


[^293]: यदि हि अग्न्यभाव धूमाभावस्य उपाधि स्यात् तदा “उपाध्यपाये उपाधिमतोऽभावात्” इति न्यायेन अङ्गारावस्थाग्निमत्प्रदेशे अग्न्यभावस्य अभावो विद्यते अतस्तत्र धूमाभावस्यापि अभाव प्राप्नोति, न च तत्र धूमाभावस्याभाव धूमसद्भावरूप समस्ति । अत नाग्न्यभाव धूमाभावस्य विशेषणम् अपि तु धूमनिवृत्तिरेव ।


[^294]: तर्कगृहीतव्याप्तिबलोद्भूत ।


[^295]: “–पि धूमाद्”  \[श्र॰\]  ।


[^296]: तथा तेन अविनाभावप्रकारेण सम्बद्धत्वे समानेऽपि ।


 तत्प्रतिविधानपुरस्सर तर्कस्य पृथक् प्रामाण्यव्यवस्थापनम्–

अत्र प्रतिविधीयते । यत्तावदुक्तम्–“व्याप्तिस्वरूपस्य”[^297] इत्यादि, तदसमीचनम्, यतः स्वरूपप्रयुक्तस्याऽव्यभिचारस्य[^298] व्याप्तित्वप्रतिज्ञानात् कथं तस्याः स्वरूपासम्भवः ? स्वरूपं हि साध्यसाधनयोः स्वधर्मकलापकलितम् अग्नित्वं धूमत्वञ्च, तद्धि[^299] अन्यतो देशकालाकारादेर्व्यावर्त्त्य प्रकर्षेण सम्बन्धम् आत्मन्येव योजयति । “मदधीनामेव[^300] व्याप्तिं बुध्यस्व[^301] बुध्यस्व” इत्यात्मसम्बन्धित्वेनैव व्याप्तिं व्यवस्थापयत् स्वप्रयुक्तामेव व्याप्तिं बोद्धारं बोधयति ।

[^297]:  \[पृ॰ ४२० प॰ १ ।\] 


[^298]: तुलना– अविनाभाबस्य साध्याव्यभिचरितत्वस्य – \[प्रमाणवा॰ मनोरय॰ ३ । १ ।\]  स्वरूपप्रयुक्तस्याव्यभिचारस्य व्याप्तित्वप्रतिज्ञानात् – \[स्या॰ र॰ पृ॰ ५०६ । जैनतर्कभा॰ पृ॰ १० ।\] 


[^299]: धूमत्वमग्नित्वञ्च ।


[^300]: अग्नित्वधूमत्वप्रयुक्तामेव ।


[^301]:  \[बुद्ध्यस्व २ इ–\]   \[आ॰\]  ।


यदप्युक्तम्–देशतः[^302] कालतो वाऽविनाभावो न सम्भवतिऽ इति, तदप्येतेन प्रत्युक्तम्; तद्वतः[^303] तद्वता[^304] अविनाभावस्य निर्बाधबोधाधिरूढप्रतिभासत्वात् । अव्यभिचारिणा[^305] हि  व्याप्तिः[^306] । न च §[^307] देशकालयोरव्यभिचारित्वम्; विवक्षित§देशकालयोरभावेऽपि धूमादेरूपलम्भात् ।

[^302]:  \[पृ॰ ४२० प॰ २ ।\] 


[^303]: सामान्यविशेषवतो धूमादे – \[आ॰ टि॰\]  ।


[^304]: सामान्यविशेषवता अग्न्यादिना – \[आ॰ टि॰\]  । तुलना–धूमो हि यत्र यत्रेति सामन्येनैव गृह्यते । न पुन पर्वतेऽरण्ये गृहे वेत्येवमिष्यते । – \[न्यायमं॰ पृ॰ १११ ।\]  देशकाली परिपत्य स्वरूपमात्रेणैव धूमादेरग्न्यादिना सहाविनाभावस्य निर्वाधबोधाधिरूढत्वात् । – \[स्या॰ र॰ पृ॰ ५०६ ।\] 


[^305]: “–चारिणां हि”  \[श्र॰\]  ।


[^306]: तुलना–यो यथा नियतो येन यादृशेन यथाविध । स तथा तादृशस्यैव तादृशोऽन्यत्र बोधक ॥ – \[न्याय॰ मा॰ पृ॰ ५७ ।\] 


[^307]: एतदन्तर्गत पाठो नास्ति  \[आ॰\]  ।


यच्चान्यदुक्तम्–“कस्य[^308] केन व्याप्तिः” इति; तत्र यस्य येन अव्यभिचारः तस्य तेन व्याप्तिः, सामान्यविशेषवतश्च धूमादेः सामान्यविशेषवताऽग्न्यादिनाऽव्यभिचारात् तस्य तेनैव व्याप्तिः, अतश्च उक्तदोषानवकाशः । गम्यं[^309] हि व्यापकम्, गमकं व्याप्यम् । न च केवलौ सामान्यविशेषौ गम्यगमकरूपतया अनुभूयेते, जात्यन्तररूपस्यैव[^310][^311] उभयात्मनः तद्रूपतयाऽवभासनात्[^312] ।

[^308]:  \[पृ॰ ४२० प॰ ६ ।\] 


[^309]: तुलना–व्याप्यस्य गमकत्वञ्च व्यापक गम्यमिष्यते । यो यस्य देशकालाभ्या समो न्यूनोऽपि वा भवेत् ॥ स व्याप्यो व्यापकस्तस्य समो वाऽभ्यधिकोऽपि वा । तेन व्याप्ये गृहीतेऽर्थे व्यापकस्तस्य गृह्यते ॥ न ह्यन्यथा भवत्येषा व्याप्यव्यापकता तयो । – \[मी॰ श्लो॰ अनु॰ श्लो॰ ४–६ ।\] 


[^310]: “जात्यन्तरस्यैव”  \[ब॰\]  ।


[^311]: सर्वथा सामान्यविशेषाभ्या विलक्षणजातिकस्य कथञ्चिदुभयरूपस्य इत्यर्थ ।


[^312]: गम्यगमकरूपतया ।


यदप्यभिहितम्–“अविनाभावः[^313] सम्बन्धः, स च सम्बन्धिग्रहणपूर्वकः” इत्यादि; तदप्यनेनैव प्रत्याख्यातम्; सामान्योपलक्षितविशेषयोर्व्याप्तेः[^314] सर्वोपसंहारेणैव[^315] सम्भवात् । नहि तत्र आनन्त्यादिदोषोऽवकाशं[^316] लभते ।

[^313]:  \[पृ॰ ४२१ पं॰ ६ ।\] 


[^314]: धूमत्वाग्नित्वविशिष्टधूमाग्निव्यक्त्यो । "तुलना–सामान्यवतोरविनाभावग्रहणाभ्युपगमात् । यद्यपि अग्निविशेषा धूमविशेषाश्चानन्त्येनावस्थिता तथापि तेष्ववस्थितमग्नित्व धूमत्वञ्च सामान्यमुपग्राहकमस्तीति तदुपग्राहकवशात् भूयोदर्शनबलादग्निधूमयोर्देशादिव्यभिचारेऽप्यव्यभिचारग्रहणम् – \[प्रश॰ व्यो॰ पृ॰ ५७० । प्रश॰ कन्द॰ पृ॰ २१० ।\] 


[^315]: यावान् कश्चिद्धूम स कालान्तरे देशान्तरे च अग्निजन्मैव अनग्निजन्मा कदापि न भवतीत्येवं प्रकारेण । तुलना–सर्वोपसंहारवती व्याप्ति – \[तर्कभा॰ मो॰ पृ॰ १९ ।\] 


[^316]: अननुगमदेशादिव्यभिचारादय ।


यच्चोच्यते–अविनाभावशब्दो[^317] व्यतिरेकमात्रवचनो न सम्बन्धवचनः; तदप्युक्तिमात्रम्; यतोऽविनाभावशब्दो न व्यतिरेकमात्रे[^318] पर्यवस्यति घटाद्यभावेऽपि तत्प्रवृत्तिप्रसङ्गात्, किन्तु नियमे । स च नियमः[^319] तथोपपत्ति-अन्यथानुपपत्तिप्रकाराभ्यां[^320] व्यवस्थितः, अतः तावुभावपि अविनाभावशब्देन उच्येते, “यत्र यत्र धूमः तत्र तत्राग्निः, यत्राग्निर्नास्ति तत्र धूमोऽपि नास्ति” इति । ननु “यत्राग्निर्नास्ति तत्र धूमोऽपि नास्ति” इत्येतत् कुतोऽवगम्यते इति चेत् ? अग्न्यभावे धूमस्य नियमेन अप्रतीयमानत्वात् तत्सद्भावनियत[^321] एवाऽसौ, अन्यथा[^322] यथा धूमाभावेऽपि क्वचिदग्निरुपलभ्यते[^323] तथा  अग्न्यभावे धूमोऽपि क्वचिदुपलभ्येत । यस्य येन विना नानुपपत्तिर्न स तेन नियतः यथा धूमाभावेप्युपपद्यमानोऽग्निर्न धूमेन नियतः, अग्निना विनाऽनुपपत्तिश्च धूमस्य, तस्मादसौ तन्नियत इति ।

[^317]:  \[पृ॰ ४२१ पं॰ ८ ।\] 


[^318]: अभावसामान्ये ।


[^319]: तुलना–अविनाभाव एव हि नियम, साध्यं विना न भवतीति कृत्वा । – \[ प्रमाणवा॰ स्ववृ॰ टी॰ पृ॰ ७० ।\] 


[^320]: तुलना–हेतोस्तथोपपत्त्या वा स्यात्प्रयोगोऽन्यथापि वा । द्विविधोऽन्यतरेणापि साध्यसिद्धिर्भवेदिति । – \[न्यायाव॰ श्लो॰ १७ । परीक्षामु॰ ३ । ९५ । प्रमाणनय॰ ३ । २८ । प्रमाणमी॰ २ । १ । ४ ।\] 


[^321]: अग्निसद्भाव ।


[^322]: धूमस्य अग्निसद्भावनियतत्वाभावे, अग्नेर्वा धूमसद्भावनियतत्वे ।


[^323]: तप्तायोगोलकादौ ।


यदप्युक्तम्–“अग्न्यभावस्य[^324] पारमार्थिकत्वे धूमस्याविद्यमानत्वान्न तदाश्रिता व्याप्तिर्ग्रहीतु शक्या” इति, तदप्यसमीचीनम्, यतो यत्रैव देशे काले वा वास्तवोऽग्न्यभावः तत्रैव[^325] धूमस्य अविद्यमानत्वं न सर्वत्रेति कथं तदाश्रिता[^273] व्याप्तिः प्रत्येतुमशक्या ?

[^273]: धूमाश्रिता ।


[^324]:  \[पृ॰ ४२१ प॰ ११ ।\] 


[^325]: महाह्रदादौ ।


यदपि–“एकस्याग्नेरभावे धूमो नोपपद्यते सर्वस्य वा” इत्याद्युक्तम्;[^326] तदप्ययुक्तम्, यतो[^327] व्याप्तिः सर्वाक्षेपेण प्रतीयते “यः कश्चिद् धूमः स सर्वोऽग्न्यभावेऽनुपपन्नः” इति, न पुनः एकैकधर्म्युल्लेखेन[^328] “पर्वते गृहे अरण्ये वा धूमोऽग्न्यभावेऽनुपपन्नः” इति । तथा[^329] तत्प्रतिपत्तौ अनन्तेनापि कालेन व्याप्तिप्रतिपत्तिर्न स्यात् धर्मिणामानन्त्यात् । अनुमानवैफल्यप्रसङ्गाच्च, अग्निधूमवतामशेपाणां धर्मिणां व्याप्तिग्रहणकाल एव गृहीतत्वात् ।

[^326]:  \[पृ॰ ४२१ प॰ १९ ।\] 


[^327]: तुलना–तत्र सर्वस्येति ब्रूम, यतो धूमानुपपत्ति सर्वाक्षेपेण प्रतीयते यावान् कश्चिद् धूम स सर्व सर्वस्याग्नेरभावेऽनुपपन्न – \[स्या॰ र॰ पृ॰ ५०६ ।\] 


[^328]: “–घर्मोल्ले–”  \[ब॰\]  ।


[^329]: प्रतिनियतधर्मिव्यक्तिनिर्देशेन व्याप्तिप्रतीतौ आनन्त्य बाधकम् तदाह तथेति ।


न च सर्वाग्निष्वगृहीतेषु धूमानुपपत्तेर्विशेषणभूतः तदभावो[^330] ग्रहीतुमशक्य[^331] इत्यभिधातव्यम्, यतः तदभावः[^332] तदन्यदेशादिस्वभावः,[^333] भावान्तरस्वभावत्वादभावस्य, तुच्छस्वभावाऽभावस्य निराकरिप्यमाणत्वात् । स चाखिलाग्निविविक्तो देशादिः[^334] प्रत्यक्षत[^335] एव प्रतीयते । व्यवहार[^336] एव हि प्रतियोगिग्रहणसव्यपेक्षः न स्वरूपप्रतिपत्तिः, कथमन्यथा[^337] घटादेरपि प्रतिपत्ति स्यात् तत्स्वरूपस्यापि[^338] त्रैलोक्यविलक्षणतया त्रैलोक्याप्रतिपत्तावप्रतिपत्तिप्रसङ्गात् ?

[^330]: अग्न्यभाव – \[आ॰ टि॰\]  ।


[^331]: “ग्रहीतुं शक्य–”  \[ब॰\]  ।


[^332]: अग्न्यभाव – \[आ॰ टि॰\]  । तुलना–यतोऽग्न्यभाव तदन्यदेशादिस्वभाव भावान्तरस्वभावत्वादभावस्य । – \[स्या॰ र॰ पृ॰ ५०७ ।\] 


[^333]: तस्माद्विवक्षितवस्तुनो वह्नेरन्यदेश पर्वतादिस्तद्ग्रहणस्वभाव इति – \[आ॰ टि॰\]  ।


[^334]: महाह्रदादि ।


[^335]: “–क्ष एव”  \[ब॰\]  ।


[^336]: अत्र घटाभाव अत्र अग्न्यभाव इति व्यवहार ।


[^337]: स्वरूपप्रतिपत्तिरपि यदि प्रतियोगिग्रहणापेक्षा स्यात्तदा ।


[^338]: घटस्वरूपस्यापि ।


यच्च–“अग्न्यभावाभावेऽपि क्वचिद् धूमाभावे धूमसद्भावस्य विरोधो दृष्टः” इत्याद्यभिहितम्,[^339] तदप्यभिधानमात्रम्; अग्न्यभावे सति धूमसद्भावस्य नियमेन निवर्त्तमानत्वात् तद्विरोधे[^340][^341] स्वाभाव[^342]स्येव[^343] अग्न्यभावस्यापि निमित्तत्वोपपत्तेः । यद्[^344] यस्मिन् सति नियमेन निवर्त्तते तत्तद्विरोधनिमित्तम् यथा उष्णस्पर्शसद्भावे शीतस्पर्शः, नियमेन निवर्त्तते चाग्न्यभावे धूमसद्भाव, तस्माद् धूमविरोधस्यासौ[^330] निमित्तमिति । ननु अग्न्यभावे  धूमस्य नियभेन निवर्त्तमानत्वमसिद्धम्, गोपालघटिकादौ[^345] तदभा[^346]वेऽपि[^347] तत्सद्भावप्रतीतेः, इत्यप्यसत्; तत्रापि तत्सद्भाव[^348] एव तद्भावसम्भवात् । धूमस्य हि भावः आत्मलाभः, स च अग्नौ सत्येव संवृत्तः, तत्कथं तत्र[^349] अग्न्यभावे धूमसद्भावाशङ्कापि[^350] ? तर्हि पर्वतादाविव गोपालघटिकादावपि धूमोऽग्निं गमयेत्; इत्यप्ययुक्तम्; पर्वतादिधूमादस्य[^351][^352] वैलक्षण्यात् । वह्निसमानसमयसत्ताको हि पर्वतादिधूमो बहलपताकायमानस्वरूपोऽनुभूयते, न चायं तथा, अतो नास्य अग्न्यनुमापकत्वम् ।

[^330]: अग्न्यभाव – \[आ॰ टि॰\]  ।


[^339]:  \[पृ॰ ४२२ प॰ २ ।\] 


[^340]: “तद्विरोधिस्वभावस्येव अग्न्यसभावस्या–”  \[श्र॰\]  ।


[^341]: घूमविरोधे ।


[^342]: धूमाभावस्येव ।


[^343]: “–वस्यैव”  \[ब॰\]  ।


[^344]: तुलना–तस्मात् यत्सद्भावे यस्य नियमेन निवृत्ति तेन तद्विरुद्धमेव, अग्न्यभावे च सति धूमस्य नियमेन निवर्तमानत्वात् धूमाभावेनेव तेनापि तस्य विरोध । तथाहि यस्मिन् सति यन्नियमेन निवर्तते – \[स्या॰ र॰ पृ॰ ५०७ ।\] 


[^345]: इन्द्रजालघटादौ । गोपालघुटिकादिषु – \[प्रश॰ व्यो॰ पृ॰ ५७१ । स्या॰ र॰ पृ॰ ५०७ ।\] 


[^346]: अग्न्यभावेऽपि धूमसद्भावप्रतीते ।


[^347]: “–भावे तत्स–”  \[श्र॰\] ,  \[ब॰\]  ।


[^348]: अग्निसद्भाव एव ।


[^349]: इन्द्रजालघटादौ ।


[^350]: “धूमस्य श–”  \[श्र॰\]  ।


[^351]: “–धूमस्य वै–”  \[श्र॰\]  ।


[^352]: गोपालघटिकागतधूमस्य । तुलना–पर्वतादिधूमादस्य वैलक्षण्यात् । वह्निसमानसमयसत्ताको हि पर्वतादिधूमो वहल पताकायमानस्वरूपोऽनुभूयते – \[स्या॰ र॰ पृ॰ ५०७ ।\] 


यदप्युक्तम्–“अविनाभावे[^353] सत्यपि न धूमात् पैङ्गल्यमनुमीयते” इत्यादि; तदप्यसङ्गतम्; यतो[^354] व्याप्त्यनुसारेण अनुमानं विधीयते, व्याप्तिश्च अग्नित्व-धूमत्वद्वारेणैवावसीयते न पैङ्गल्यादिधर्मद्वारेण, तेषामानन्त्यात् व्यभिचाराच्च । पैङ्गल्यं हि हरितालकाञ्चनादौ व्यभिचरदुपलभ्यते, भासुरत्वं सूर्य-तारका-तडिदादौ, द्रव्यत्वं नवस्वपि द्रव्येषु, ऊर्ध्वगतित्वं वात्यादौ,[^355] इति अग्निगतानां धर्माणां व्यभिचारः । तथा धूमगतानामपि; तथाहि–श्यामत्वं नीलाञ्जनादौ,[^356] कटुकत्वं त्रिकटुकादौ,[^357] अक्षिविकारकारित्वं कटुतैलादौ, कण्ठग्राहित्वम् अपक्वजम्बूफलादौ, ऊर्ध्वगतित्वं वाष्पादौ साधारणं दृश्यते । अतो येन एकेनैव[^358] रूपेण त्रैलोक्योदरवर्त्तिन्यो वह्निव्यक्तयो धूमव्यक्तयः तद्धर्माश्च सङ्गृह्यन्ते तदेव[^359] रूपं व्याप्तिं नियमेन व्यवस्थापयति, तच्च अग्नित्वधूमत्वे मुक्त्वा नान्यद् भवितुमर्हति । न खलु यथा वस्त्वन्तरसाधारणाः[^360] पैङ्गल्यादयः तथा अग्नित्व-धूमत्वे[^361] । तद्वाचके[^362] चोच्चरिते शब्दे प्रतिपत्रा त्रैलोक्यविलक्षणः स्वधर्मकलापकलितोऽग्निः धूमश्चार्थः सङ्गृह्यते इति सिद्धा[^363] तद्द्वारेण[^364] व्याप्तिः साध्यसाधनयोः ।

[^353]:  \[पृ॰ ४२२ प॰ ५ ।\] 


[^354]: तुलना–यतो व्याप्त्यनुसारेणानुमानं विधीयते, व्याप्तिश्चाग्नित्वधूमत्वद्वारेणैवावमीयते – \[ स्या॰ र॰ पृ॰ ५०७ ।\] 


[^355]: वात्या–वातूल “ववण्डर आधी” इति भाषायाम् ।


[^356]: “नीलोत्पलाञ्जनादौ”  \[ब॰\]  ।


[^357]: त्रयाणा कटूनां शुण्ठीमरीचपिप्पलीना समाहार त्रिकटुकम् विश्वोपकुल्या मरिच त्रय त्रिकटु कथ्यते । कटुत्रयं तु त्रिकटु व्यूषण व्योष उच्यते ॥ – \[भाव प्र॰ ५ । ६० ।\] 


[^358]: “एकेन स्यरूपेण”  \[ब॰\]  ।


[^359]: “तदेकं रू–”  \[श्र॰\]  ।


[^360]: हरितालमुवर्णादयो वस्त्वन्तरम् ।


[^361]: “अग्निधूमत्वे”  \[श्र॰\]  ।


[^362]: अग्निधूमप्रतिपादके ।


[^363]: “सिद्धान्तद्वारेण”  \[ब॰\]  ।


[^364]: अग्नित्वधूमत्वद्वारेण ।


ननु यदि अनयोः[^365] वस्तुतो व्याप्तिरस्ति तर्हि प्रथमदर्शनकाले कस्मान्नोल्लिखतीति चेत् ? ग्राहकाभावात् । यत्काले यद्ग्राहकं नास्ति तत्काले तन्न प्रतिभासते यथा रूपदर्शनकाले रसः, अग्निधूमयोः प्रथमदर्शनकाले नास्ति[^366] च व्याप्तिग्राहकं[^367] ज्ञानमिति ।  तत्काले[^368] तद्ग्राहकाभावश्च तत्कारणाभावात् सिद्धः । व्याप्तिज्ञानस्य[^369] हि कारणम् प्रत्यक्षानुपलम्भौ[^370] । न च प्रथमदर्शनकाले तौ स्तः । न च ग्राहकाभावात्[^371] तदा[^372] व्याप्तेरप्यभावः, तदा ग्राहकाभावस्य अन्यथासिद्धत्वात्,[^373] अन्यथा[^374] दूरे रूपदर्शनकाले रसस्याप्यभावः स्यादविशेषात्[^375] । तदा[^376] व्याप्तेरभावे च कथ पश्चात्[^377] प्रतिभासेत खपुष्पवत् ?

[^365]: अग्निधूमयो ।


[^366]: “नास्ति व्या–”  \[आ॰\]  ।


[^367]: “–कं तर्काख्यं ज्ञानमिति”  \[ब॰\]  ।


[^368]: प्रथम् धूमाग्निदर्शनकाले ।


[^369]: तर्कस्य । तुलना–व्याप्तिज्ञानस्य हि कारणमुपलम्भानुपलम्भौ, न च प्रथमदर्शनकाले तौ स्त । – \[स्या॰ र॰ पृ॰ ५०८ ।\] 


[^370]: साध्यसाधनसद्भावविषयक ज्ञानं प्रत्यक्षम्, साध्याभावसाधनाभावगोचरञ्च ज्ञानमनुपलम्भ ।


[^371]: “–भावे तदा”  \[श्र॰\]  ।


[^372]: प्रथमदर्शनकाले ।


[^373]: अप्रयोजकत्वात् ।


[^374]: यदि ग्राहकाभावाद् वस्तुनोऽभाव स्यात्तदा ।


[^375]: रसग्राहकस्य रासनप्रत्यक्षस्य अभाबात् ।


[^376]: प्रथमदर्शनसमये ।


[^377]: भूयोदर्शनानन्तरम् ।


अथ अन्वयव्यतिरेकवशात् प्रतिभासेत,[^378] ननु अन्वयव्यतिरेकाभ्यां[^379] सा[^380] किं जन्यते, ज्ञाप्यते वा ? न तावज्जन्यते, तौ[^381] हि प्रमाणम्, न च प्रमाण प्रमेयमुत्पादयति । अथ ज्ञाप्यते, तत्रापि किं तत्काले[^382] सती सा ज्ञाप्यते, प्रागपि वा ? तत्काले चेत्, न, अन्वयव्यतिरेककाल एव व्याप्ते सत्त्वे कारणाभावात् । अथ प्रागपि सती ज्ञाप्यते; सिद्धं तर्हि प्रथमदर्शनकालेऽपि व्याप्तेः सत्त्वमिति कथं सा तद्ग्राहकतर्कश्च[^383] अपह्नूयेत ? प्रतीयमानस्याप्यपह्नवे रूपादेः तद्ग्राहकज्ञानस्य[^384] वाऽपह्नवः स्यात् । ततः सिद्धः तर्कः प्रमाणम् ।

[^378]: “–भासते”  \[श्र॰\] ,  \[ब॰\]  ।


[^379]: उपलम्भानुपलम्भाभ्याम् ।


[^380]: व्याप्ति ।


[^381]: अन्वयव्यतिरेकग्राहिणौ उपलम्भानुपलम्भावेव अत्र अन्वयव्यतिरेकशब्देन विवक्षितौ विषययिधर्मस्य विषयेप्युपचारात् ।


[^382]: अन्वयव्यतिरेककाले ।


[^383]: “–हकस्तर्क–”  \[श्र॰\] ,  \[ब॰\]  ।


[^384]: चाक्षुषादिप्रत्यक्षादे ।


एतदेवाह–“चिन्ता” प्रमाणम् “अभिनिबोधस्य” फलस्य हेतुत्वात् । अस्य पर्यायमाह– “अनुमानादेरिति ।” किन्नाम इदमुक्तलक्षणं प्रमाणम् ? इत्यत्राह–“श्रुतज्ञानम्” इति । कुत एतत् ? “शेषम्” अस्पष्टं यतः, ““शब्दानुयोजनात्”” इत्येतन्मध्ये करणात् अनेन[^385][^386] च सम्बध्यते[^387] । तद्योजनात् यत् पूर्वम् अर्वाग् अस्पष्टम् तद्योजनाच्च यच्छेषमस्पष्ट तत् सर्वं श्रुतज्ञानमितिं । तच्च “अनेकप्रभेदम्” शब्दयोजनान्वितेतराऽस्पष्टज्ञानव्यक्तिभेदानामानन्त्यादिति ।

[^385]: “अन्येन”  \[आ॰\]  ।


[^386]: शेषशब्देन ।


[^387]: “सम्बध्येत”  \[श्र॰\]  ।


ननु व्याप्तिप्रतीत्यर्थं तर्कलक्षणप्रमाणाभ्युपगमोऽनुपपन्नः, प्रत्यक्षतोऽनुमानतो वा तस्याः प्रतीतिसिद्धेः इत्याशङ्कां निराकुर्वन्नाह–

अविकल्पधिया[^388] लिङ्गं[^389] न किञ्चित् सम्प्रतीयते ॥ ११ ॥  

[^388]: निर्विकल्पकप्रत्यक्षेण ।


[^389]: अविनाभाव


 
नानुमानादसिद्धत्वात्[^390] प्रमाणान्तरमाञ्जस[^391]म्[^392] ।  

[^390]: व्याप्तिग्रहणात् पूर्वमलब्धात्मलाभत्वात् ।


[^391]: तर्काख्यम् ।


[^392]: लिङ्ग साध्यसाधनयोरविनाभाव । किञ्चिद् ईषदपि । न सम्प्रतीयते न सामस्त्येन ज्ञायते । कया ? अविकल्पधिया निर्विकल्पकप्रत्यक्षेण सौगताभिप्रेतेन, यावान् कश्चिद्धूम स सर्वोप्यग्निजन्मैव अनग्निजन्मा वा न भवतीत्येतावद्विकल्पविकलत्वात्तस्य अन्यथा सविकल्पकत्वापत्ते । नाप्यनुमानात्, तस्यैवासिद्धत्वात् व्याप्तिग्रहणपूर्वकत्वादनुमानोत्थानस्य । अनुमानान्तरात्तत्राप्यविनाभावनिर्णये चानवस्थाप्रसङ्गात् । प्रथमानुमानात् द्वितीयानुमाने व्याप्तिनिर्णय इति चेत्, सोय परस्पराश्रयदोष । तन्नानुमानमपि व्याप्तिग्राहकमिति तद्ग्राहकं प्रमाणान्तर तर्काख्यम् आञ्जसं पारमार्थिक न मिथ्याविकल्पात्मकमभ्युपगन्तव्यम्, अन्यथा अनुमानप्रामाण्यायोगात् । – \[लधी॰ ता॰ पृ॰ ३० ।\] 


  
विवृतिः–नहि[^393] प्रत्यक्षं “यावान् कश्चिद्धूमः कालान्तरे देशान्तरे च पावकस्यैव कार्यं नार्थान्तरस्य” इति[^394] इयतो व्यापारान् कर्त्तुं समर्थं सन्निहितविषयबलोत्पत्तेरविचारकत्वात् । नाप्यनुमानान्तरम्;[^395] सर्वत्राऽविशेषात् । नहि साकल्येन लिङ्गस्य लिङ्गिना व्याप्तेरसिद्धौ[^396] क्वचित् किञ्चिदनुमानं नाम । तन्न[^397] अप्रत्यक्षम् अनुमानव्यतिरिक्तं प्रमाणम्  \[ \]  इत्ययुक्तम्; लिङ्गप्रतिपत्तेः प्रमाणान्तरत्वात्[^398] ।

[^393]: तुलना–यदाह नहीदमियतो व्यापारान् कर्त्तु समर्थमिति । – \[प्रमाणवा॰ स्ववृ॰ टी॰ १ । ४१ ।\]  न हि कस्यचित् साकल्येन व्याप्तिज्ञानं प्रत्यक्षं क्वचित् कदाचिद् भवितुमर्हति सन्निहितविषयबलोत्पत्तेरविचारकत्वात् । – \[सिद्धिवि॰, टी॰ पृ॰ १५६ । अष्टश॰, अष्टसह॰ पृ॰ ११९ ।\]  यथाहु– न हीदमियतो व्यापारान् कर्त्तुं समर्थं सन्निहितविषयबलेनोत्पत्तेरविचारकत्वात् । – \[शां॰ भा॰ भामती पृ॰ ७६६ । न्यायवा॰ ता॰ पृ॰ १३७ ।\] 


[^394]: “इति यतो”  \[ज॰ वि॰\]  ।


[^395]: “–नुमान्त–”  \[ई॰ वि॰\]  ।


[^396]: “व्यप्तिरसि–”  \[ज॰ वि॰\]  ।


[^397]: उद्धृतमिदम् – \[प्रमाणसं॰ पृ॰ १०१ ।\] 


[^398]: तुलना–सन्निकृष्टविप्रकृष्टयो साकल्येनेदन्तया नेदन्तया वा व्यवस्थापयितुकामस्य तर्क परं शरणम् । – \[सिद्धिवि॰, टी॰ पृ॰ २९३अ।\] 


लिङ्गं हि साध्येन साधनस्य अविनाभावोऽभिधीयते, तस्मिन्[^399] सत्येव लिङ्गस्य लिङ्गत्वोपपत्तेः । तस्य प्रतिपत्तिः किं प्रत्यक्षात्, अनुमानतो वा स्यात् ? प्रत्यक्षाच्चेत्; किम् अस्मदादिसम्बन्धिन, योगिसम्बन्धिनो वा ? प्रथमपक्षे किं स्वसंवेदनात्, इन्द्रियजात्, मानसाद्वा ततोऽसौ[^400] प्रतीयेत ? न तावत् स्वसंवेदनात्; तस्य स्वरूपमात्रविषयतया बहिरर्थवार्त्तानभिज्ञत्वात् । इन्द्रियमनःप्रभवादपि प्रत्यक्षात् सविकल्पात्, निर्विकल्पाद्वा अविनाभावः प्रतीयेत[^401] ? तत्राद्यविकल्पोऽनुपपन्नः; सविकल्पकप्रत्यक्षस्य सौगतैः प्रामाण्यानभ्युपगमात् । तदभ्युपगमेऽपि न तत्तत्र[^402] समर्थम्, इत्याह–““न प्रत्यक्षम्”” इत्यादि । प्रत्यक्षं सौगतयौगकल्पितं मानसेन्द्रियलक्षणम् तन्न ““यावान् कश्चिद् धूमः कालान्तरे देशान्तरे च पावकस्यैव कार्यं नार्थान्तरस्य” इति इयतो व्यापारान् कर्त्तुं समर्थम् ।” कुत एतत् ? “सन्निहितविषयबलोत्पत्तेः ।” सन्निहितः अविप्रकृष्टदेशकालो यो विषयः अग्निधूमादिः साध्यसाधनव्यक्तिलक्षणः तस्य बलं सामर्थ्यं तेन उत्पत्तेः । एतेन निर्विकल्पकमपि न तत्[^403] ततः[^404] तत्र[^405] समर्थमिति प्रतिपत्तव्यम् । अत्रैव हेत्वन्तरमाह–“अविचारकत्वात्” इति । न विद्यते विचारः “यावान् कश्चिद् धूमः स सर्वोऽग्नेरेव कार्य नार्थान्तरस्य” इति परामर्शो यस्य निर्विकल्पकप्रत्यक्षस्य तस्य भावात् तत्त्वात्[^406] । चशब्दोऽत्र समुच्चयार्थो द्रष्टव्यः । कथमस्याऽविचारकत्वमिति चेत् ?  कस्यचित्[^407] परोक्षत्वात्, अपरस्य[^408] ज्ञानान्तरवेद्यत्वेन अनवस्थानात्, अन्यस्य[^409] क्षणिकत्ववदकिञ्चित्करत्वात्[^410] ।

[^399]: अविनाभावे ।


[^400]: अविनाभावः ।


[^401]: “प्रतीयते”  \[श्र॰\]  ।


[^402]: सविकल्पकप्रत्यक्षम् अविनाभावग्रहणे ।


[^403]: प्रत्त्यक्षम् – \[आ॰ टि॰\]  ।


[^404]: सन्निहितविषयबलोत्पत्ते – \[आ॰ टि॰\]  ।


[^405]: व्याप्तिग्रहणे – \[आ॰ टि॰\]  ।


[^406]: “तत्त्वाच्च चशब्दो”  \[आ॰\] ,  \[ब॰\]  ।


[^407]: मीमासकस्य, ऐन्द्रियस्य मानसस्य – \[आ॰ टि॰\]  ।


[^408]: नैयायिकस्य ।


[^409]: सौगतमते, स्वलक्षणस्य – \[आ॰ टि॰\]  ।


[^410]: यथा हि क्षणिकाशे निर्विकल्पक सञ्जातमपि न तन्निश्चिनोति अत क्षणिकाशे अकिञ्चित्कर निर्विकल्पक तथैव नीलाद्यशेऽपि ।


 प्रत्यक्षेणैव अविना-भावस्यावगतिरिति यौगाना पूर्वपक्ष–

अत्र यौगा ब्रुवते–साध्यसाधनयोरविनाभावः[^411] प्रत्यक्षेणैव प्रतीयते । प्रथमप्रत्यक्षेऽपि अग्निसम्बन्धित्वेनैव धूमस्य प्रतिभासनात्[^412] तद्गतो नियमोऽपि प्रतिभासत एव । न[^413] च तत्रा[^414]प्यन्य[^415]तोऽपि,[^416] अन्यत[^417] एव वेति सशयविपर्ययौ स्तः, “अग्नेरेव अयम्” इति तत्सम्बन्धित्वेनैव[^418] अस्याऽवसायात्[^242] । इत्थं प्रथमप्रत्यक्षेण व्याप्तौ प्रतिपन्नायाम् अन्वयव्यतिरेकौ भूयसोपलभ्यमानौ तस्यैव ज्ञानस्य दार्ढ्यमुत्पादयतः । भूयोदर्शनावगतान्वयव्यतिरेकसहकृतेन्द्रियप्रभवं[^419] वा प्रत्यक्ष व्याप्तिं प्रतिपद्यते । ननु यदि प्रथमप्रत्यक्षेणैव व्याप्तिः प्रतीयते तर्हि किमित्ययमनेन नियत इत्येवंरूपा तदानीमेव व्याप्तिप्रतीतिर्नोत्पद्यते इति चेत् ? सामग्र्यभावात् । अनुसन्धानेन  हि व्याप्तिरुल्लिख्यते । अनुसन्धानञ्च सकृदेकेन[^420] सहितस्य[^242] ग्रहणे अनु पश्चाद् अपरेण[^421] सहितस्यैव ग्रहणम् । एतच्च[^422] भूयोदर्शना[^423]ऽदर्शनैरेव[^424] उत्पद्यते । अन्वयव्यतिरेकौ च प्रयोजकसन्देहव्युदासार्थौ युक्तावेव । अनेकसहचारिदर्शने हि प्रयोजके सन्देहः–“कि धूमत्वप्रयुक्तोऽयं नियमः, कि वा तार्णत्वश्यामत्वादिप्रयुक्तः ?” इति । तत्र तार्णत्वादयः सम्बन्धिनो व्यभिचारिणः,[^425] श्यामत्वादयस्तु धूमापेक्षाः, इति धूमस्य अग्निसम्बन्धित्वे धूमत्वमेव प्रयोजकम् । तस्मिन् सति न कदाचिदग्नित्वं व्यभिचरतीति भूयोदृष्टान्वयव्यतिरेकवतो विस्फारिताक्षस्य अनुपरतेन्द्रियव्यापारस्य अपरोक्षाकारतया उपजायमानत्वात् विशिष्टदण्ड्यादिप्रत्ययवत्[^426] प्रत्यक्षमेवेदं व्याप्तिज्ञानमिति ।

[^242]: धूमस्य ।


[^411]: लिङ्गलिङ्गिसम्बन्धदर्शनमाद्य प्रत्यक्षम् – \[न्यायवा॰ पृ॰ ४४ ।\] 


[^412]: “–भासमानात्”  \[ब॰\]  ।


[^413]: “न तत्रा–”  \[श्र॰\]  ।


[^414]: “तत्रान्यतोप्यन्यत एवेति”  \[आ॰\] , “तत्राप्यन्यत एवेति”  \[ब॰\]  ।


[^415]: धूमेऽपि ।


[^416]: अय धूम किमग्नेर्जात उत अन्यस्मादपि करणात् इति सशय ।


[^417]: धूमोऽयम् अग्निव्यतिरिक्तादन्यस्मादेव कस्माच्चित् कारणाज्जात इति विपर्यय ।


[^418]: अग्निसग्वन्धित्वेनैव ।


[^419]: भूयोदर्शनगम्या च व्याप्ति सामान्यधर्मयो । ज्ञायते भेदहानेन क्वचिच्चापि विशेषयो ॥ – \[मी॰ श्लो॰ अनु॰ श्लो॰ १२ ।\]  न ह्यन्यथानुपपत्ति प्रत्यक्षसमधिगम्या । कार्याव्यभिचारसमधिगम्या हि सा । अव्यभिचारश्च असकृद्दर्शनपूर्वक । – \[बृहती॰ पृ॰ १११ । बृह॰ पं॰ पृ॰ ९६ । प्रक॰ प॰ पृ॰ ७० । न्याय॰ मा॰ पृ॰ ७२ ।\]  भूयोदर्शनबलादग्निधूमयोर्देशादिव्यभिचारेऽप्यव्यभिचारग्रहणम् – \[प्रश॰ व्यो॰ पृ॰ ५७० ।\]  तस्मादभिजातमणिभेदतत्त्वबत् भूयोदर्शनजनितसंस्कारसहितमिन्द्रियमेव धूमादीना वह्न्यादिभि स्वाभाविकसम्बन्धग्राहीति युक्तमुत्पश्याम । एवं मानान्तरविदितसम्बन्धिषु मानान्तराण्येव यथास्व भूयोदर्शनसहायानि स्वाभाविकसम्बन्धग्रहणे प्रमाणान्युन्नेतव्यानि । – \[न्यायवा॰ ता॰ पृ॰ १६७ । ता॰ प॰ पृ॰ ६९७ ।\]  तदनेन अन्वयव्यतिरेकावेव भूयोदर्शनसहचारिणौ तद्ग्रहणोपाय इति दर्शितम् । भूयोदर्शन हि तज्ज्ञानजनितसंस्कारसहितमिन्द्रियमुच्यते । मणिभेदतत्त्वञ्चात्र स्फुटमुदाहरणम् । तथाहि–मणिर्यैयैर्विषयैस्तत्तद्व्यवहारविषयो भवति धारयितु तत्तत्फलसम्पादकश्चोन्नीयते ते सूक्ष्मविशेषा परीक्षकेण भूयोभिरेव दर्शनैरुन्नीयन्ते तथात्रापि । प्रथम हि काकतालीयव्युदासाय तत सातत्योर्ध्वगमनविशेपनिश्चयाय ततश्चोपाधिनिरासाय । – \[प्रश॰ किर॰ पृ॰ २९५ ।\]  सहभावदर्शनजसस्कारसहकारिणा निरस्तप्रतिपक्षशकेन चरमप्रत्यक्षेण धूमसामान्यस्य अग्निसामान्येन स्वभावमात्राधीनं सहभाव निश्चित्य इदमनेन नियतमिति नियम निश्चिनोति । यद्यपि प्रथमदर्शनेऽपि सहभावो गृहीत तथापि न नियमग्रहणम् । न हि सहभावमात्रान्नियम अपि तु निरुपाधिकसहभावात् । निरुपाधिकत्वञ्च तस्य भूयोदर्शनाभ्यासावज्ञेयमित्येतेन भूय सहभावग्रहणबलभुवा सविकल्पकप्रत्यक्षेण सोऽध्यवसीयते । – \[प्रश॰ कन्द॰ पृ॰ २०९ ।\]  व्यभिचारज्ञानविरहसहकृत सहचारदर्शन व्याप्तिग्राहकम् । ज्ञानं निश्चय, शका च । सा च क्वाचिदुपाधिसन्देहात्, क्वचिद्विशेषादर्शनसहितसाधारणधर्मदर्शनात् । तद्विरहश्च क्वचिद्विपक्षबाधकतर्कात् क्वचित् स्वत सिद्ध एव । – \[तत्त्वचि॰ अनु॰ पृ॰ २१० ।\] 


[^420]: महानसाग्निना – \[आ॰ टि॰\]  ।


[^421]: चत्वराग्निना ।


[^422]: अनुस न्धानम् ।


[^423]: अन्वय – \[आ॰ टि॰\]  ।


[^424]: व्यतिरेक – \[आ॰ टि॰\]  ।


[^425]: तृणनिर्मितकटादिष्वपि भावात् ।


[^426]: “विशिष्टं द–”  \[आ॰\]  ।


 तत्प्रतिविधानपुरस्सर व्याप्तिग्रहणार्थं तर्कस्यैव प्रथक् प्रामाण्यसमर्थनम्–

अत्र प्रतिविधीयते । यत्तावदुक्तम्–“प्रत्यक्षेणैव[^427] अविनाभावः प्रतीयते” इत्यादि; तत्र[^428] किम् ऐन्द्रियम्, मानसं वा प्रत्यक्षं तद्ग्रहणे प्रवर्त्तेत ? न तावद् ऐन्द्रियम्, तद्धि[^429] येनार्थेन प्रतिनियतदेशकालादिना इन्द्रियं सम्बध्यते तमेव अवभासयति न तु व्याप्तिम्, तस्याः सकलदेशकालकलापरिगतार्थाक्षेपेण[^430] अवस्थितत्वात् । सा[^380] हि गृह्यमाणा त्रैलोक्योदरवर्त्तिनाम् अतीतानागतवर्त्तमानाऽशेपार्थानामुपसंहारेण गृह्यते । यतो व्यापनं व्याप्तिः, सर्वासां व्याप्यव्यक्तीनां व्यापकव्यक्तीनाञ्च व्याप्यरूपतया व्यापकरूपतया च क्रोडीकरणम् । न च तत्र[^431] इन्द्रियस्य सम्बन्धो ग्रहणसामार्थ्य वा सभवति; वर्त्तमाने नियत एवार्थे तत्सम्भवात्[^432] । न च विश्वोदरवर्त्तिन्यो व्यक्तयः सर्वाः तेन[^433] सम्बद्धा वर्त्तमाना वा, तत्कथं प्रत्यक्षतस्तत्र[^434] व्याप्तिप्रतिपत्तिः ?

[^380]: व्याप्ति ।


[^427]:  \[पृ॰ ४२८ प॰ ३ ।\] 


[^428]: तुलना–तत्र किमैन्द्रिय मानस वा प्रत्यक्षं व्याप्तिग्रहणे प्रवर्तते । – \[स्या॰ र॰ पृ॰ ५१० ।\] 


[^429]: तुलना–नतावत्प्रत्यक्षम्, सन्निहितदेशवर्तमानकालवस्तुविषयनियमात् । येन हि प्रमाणेन सर्वदेशेषु च धूमादीनामग्न्यादिसम्बन्धोऽवगम्यते, तेन तेषा सम्बन्धनियमोऽवगम्यते । न च प्रत्यक्षं तत्र समर्यम् । – \[प्रक॰ पं॰ पृ॰ ६८ । अष्टसह॰ पृ॰ ४३ । प्रमेयक॰ पृ॰ ३४६ । स्या॰ र॰ पृ॰ ५१० । चित्सु॰ पृ॰ २३८ ।\] 


[^430]: सर्वोपसहारेण ।


[^431]: सर्वव्याप्यव्यापकव्यक्तिपु ।


[^432]: सम्बन्ध–गहणसामर्थ्ययो सभवात् ।


[^433]: इन्द्रियेण ।


[^434]: विश्ववर्तिषु व्याप्यव्यापकव्यक्तिषु ।


किञ्च, प्रत्यक्षमात्रम्, भूयोदर्शनसहायम्, अन्वयव्यतिरेकसहकृतं वा प्रत्यक्षं व्याप्तिग्रहणे प्रभवेत् ? न तावत् प्रत्यक्षमात्रम्; भूभवनवर्द्धितोत्थितमात्रस्य[^435] प्रथमाऽग्निधूमव्यक्तिदर्शनेऽपि व्याप्तिप्रतिपत्तिप्रसङ्गात् ।

[^435]: भूमिगृह – \[आ॰ टि॰\]  ।


यदप्युक्तम्–प्रथमप्रत्यक्षेपि[^436] अग्निसम्बन्धित्वेनैव धूमस्य प्रतिभासनात् तद्ग तो नियमोऽपि प्रतिभासतेऽ इत्यादि; तदप्यसमीक्षिताभिधानम्; यतः पुरोदृश्यमाने[^437] नियताग्नि  सम्बन्धित्वेन धूमस्तत्र प्रतिभासेत, अनियताखिलाग्निसम्बन्धित्वेन[^438] वा ? प्रथमपक्षे कथ प्रथमदर्शने व्याप्तिप्रतिपत्तिः ? प्रतिनियतव्यक्तौ व्याप्तेरेवाऽसम्भवात्, तस्या[^439] सर्वाक्षेपेण पर्यवसानात् । द्वितीयपक्षे तु आस्तां प्रथमप्रत्यक्षम्, प्रत्यक्षशतैरपि न व्याप्तिः प्रत्येतुं शक्या, तेषां[^440] सम्बद्धवर्त्तमानार्थगोचरचारितया “यावान् कश्चिद् धूम स सर्वोऽग्नौ[^441] एव” इति सर्वाक्षेपेण अविनाभावप्रतिपत्तावसमर्थत्वात् ।

[^436]:  \[पृ॰ ४२८ पं॰ ३ ।\] 


[^437]: समक्षीभूते महानसादौ ।


[^438]: तुलना–यत पुरोदृश्यमानाग्निसम्बन्धित्वेन घूम प्रथमप्रत्यक्षे प्रतिभासेत, सकलाग्निसम्बन्धित्वेन वा ? – \[स्या॰ र॰ पृ॰ ५१० ।\] 


[^439]: व्याप्ते ।


[^440]: प्रत्यक्षाणाम् ।


[^441]: सत्येव भवति अग्न्यभावे तु कदाचिदपि न भवतीत्यध्याहार्यम् ।


एतेन “भूयोदर्शनसहायमाद्यप्रत्यक्षं व्याप्तिं प्रतिपद्यते” इत्ययमपि पक्षः[^442] प्रत्युक्तः ।

[^442]:  \[पृ॰ ४२८ प॰ ७ ।\] 


नाप्यन्वयव्यतिरेकसहकृतं तत्[^443] तां प्रतिपत्तुं समर्थम्, यत तत्सहस्रकृतस्याप्यस्य[^444] यत्रैव स्वयं प्रवृत्तिः तत्रैव तत्प्रतिपत्तिर्घटते[^380] न पुनः “यत्र यत्र धूमः तत्र तत्र अग्निः, यत्र अग्निर्नास्ति तत्र धूमोऽपि नास्ति” इति सर्वाक्षेपेण, तत्र[^445] च व्याप्तिप्रतिपत्तेर्वैयर्थ्यम् । अनुमानार्थं हिं सा[^446] इष्यते, प्रत्यक्षेण च प्रतिपन्ने साध्यसाधनव्यक्तिविशेपे किमनुमानेन ? अन्वयव्यतिरेकसहकृतत्वञ्चास्य[^447] स्वविषयातिक्रमेण अर्थान्तरे प्रवृत्तिः, स्वविषये[^448] प्रवर्त्तमानस्य अतिशयाधानं वा ? प्रथमपक्षे प्रत्यक्षविरोधः, स्वार्थातिक्रमेण अर्थान्तरे प्रवृत्तिलक्षणसहकारित्वस्य क्वचिदप्यप्रतीतेः । न खलु प्रदीपसहकृतं चक्षू रसादौ प्रवर्त्तमानं प्रतीयते । स्वविषये[^448] प्रवर्त्तमानस्यातिशयाधानञ्च अध्यक्षस्य व्याप्तिविषयत्वे सिद्धे सिद्ध्येत् । तच्च[^449] असिद्धम्, सम्बद्धवर्त्तमानार्थविषयत्वात्तस्य । न च तत्सहकृतस्यापीन्द्रियजाध्यक्षस्य[^450] कश्चनोत्कर्षो जायते, येन स्वविषयातिक्रमेणाप्यर्थान् गृह्णीयात् ।

[^380]: व्याप्ति ।


[^443]: प्रत्यक्षम् ।


[^444]: सहस्रश अन्वयव्यतिरेकसहकृतस्यापि प्रत्यक्षस्य ।


[^445]: प्रत्यक्षविषयीभृते धूमाग्निव्यक्तिविशेषे ।


[^446]: व्याप्तिप्रतिपत्ति ।


[^447]: तुलना–अन्वयव्यतिरेकसहकृतत्व हि प्रत्यक्षस्य स्वविषयातिक्रमेण अर्थान्तरे प्रवृत्ति, स्वविषये प्रवर्त्तमानस्य अन्वयव्यतिरेकाभ्यामतिशयाधानं वा ? – \[स्या॰ र॰ पृ॰ ५११ ।\] 


[^448]: “स्वे विषये”  \[ब॰\]  ।


[^449]: अध्यक्षस्य व्याप्तिविषयत्वम् ।


[^450]: अन्वयव्यतिरेकसहकृतस्य ।


एतेन “भूयोदर्शनावगताऽन्वयव्यतिरेकसहकृतेन्द्रियप्रभवं प्रत्यक्षं व्याप्तिं प्रतिपद्यते” इति[^451] प्रत्युक्तम् । किञ्च, इन्द्रियविषये[^452] विद्यमानत्वात् तत्प्रभवप्रत्यक्षेण[^453] व्याप्तिः प्रतीयते, स्वविषयत्वाद्वा ? न तावद् विद्यमानत्वात्; रसादेरपि चाक्षुषत्वानुषङ्गात्, व्याप्तिवद् धूमादौ तत्सत्त्वस्याप्यविशेषात्[^454] । नापि स्वविषयत्वात्, तस्याः[^439] तद्विषयत्वानुपपत्तेः[^455] । अनियतविषया[^456] हि व्याप्तिः, तां कथं नियतविषयमिन्द्रियप्रभवं प्रत्यक्षं प्रतिपद्येत ?

[^439]: व्याप्ते ।


[^451]:  \[पृ॰ ४२८ प॰ ८ ।\] 


[^452]: तुलना–किञ्च, इन्द्रियविषये विद्यमानत्वात् तत्प्रभवप्रत्यक्षेण व्याप्ति प्रतीयते, स्वविषयत्वाद्वा ? – \[स्या॰ र॰ पृ॰ ५११ ।\] 


[^453]: इन्द्रियप्रभव ।


[^454]: यथा धूमादिषु व्याप्तिरस्ति एवमाम्रादौ रसादित्वमपि – \[आ॰ टि॰\]  ।


[^455]: प्रत्यक्षविषयत्वानुपपत्ते ।


[^456]: तुलना–अनियतविषया हि व्याप्तिरिति कथं नियतविषयेन्द्रियप्रभवप्रत्यक्षता प्रतिपद्येत – \[स्या॰ र॰ पृ॰ ५११ ।\] 


यदप्यभिहितम्–“अनुसन्धानेन[^457] हि व्याप्तिरुल्लिख्यते, तच्च[^458] भूयोदर्शनादर्शनैरेव उत्पद्यते”[^459] इत्यादि; तदुपपन्नमेव, उपलम्भानुपलम्भप्रभवस्यैव[^460] ज्ञानस्य[^461] अस्माभिः[^462] व्याप्तिप्रतिपत्तौ सामर्थ्यस्य समर्थयितुमुपक्रान्तत्वात् । प्रत्यक्षरूपता तु तस्य[^463] अनुपपन्ना, विभिन्नसामग्रीविषयत्वात् । तद्धि[^443] इन्द्रियादिसामग्रीकं सम्बद्धवर्त्तमानार्थविषयञ्च प्रसिद्धम्, नचेदं[^464] तथा इति कथं प्रत्यक्षरूपतां प्रतिपद्येत ?

[^443]: प्रत्यक्षम् ।


[^457]:  \[पृ॰ ४२८ पं॰ १० ।\] 


[^458]: अनुसन्धानम् ।


[^459]: “उत्पद्येत”  \[आ॰\] ,  \[श्र॰\]  ।


[^460]: “उपलम्भप्रभ–”  \[ब॰\]  ।


[^461]: तर्काख्यस्य – \[आ॰ टि॰\]  ।


[^462]: जैनै ।


[^463]: उपलभ्भानुपलम्भजस्य तर्कस्य ।


[^464]: तर्काख्य ज्ञानम् ।


ननु सामान्यस्य[^465] व्याप्तिप्रतिपत्तौ प्रयोजकत्वात्, तस्य च इन्द्रियेण सम्बद्धत्वात्[^466] वर्त्तमानत्वाच्च कथन्न व्याप्तिज्ञान प्रत्यक्षम् ? इत्यप्यविचारितरमणीयम्, यतः किं सामान्यस्य सामान्येन व्याप्तिः, उत तदुपलक्षितविशेपाणां[^467] तदुपलक्षितविशेषैः ? तत्र आद्यपक्षे न किञ्चिद् व्याप्तिप्रतिपत्तिप्रयोजनम् सामान्ये सिद्धसाधनतोऽनु[^468]मानवैफल्यप्रसङ्गात्[^469] । तदुपलक्षितविशेपाणां तु आनन्त्यात् कथं सम्बद्धवर्त्तमानता यतो व्याप्तिज्ञानस्य प्रत्यक्षता स्यात् ?

[^465]: धूमत्वस्य अग्नित्वस्य च ।


[^466]: संयुक्तसमवायसम्बन्धसद्भावात्, चक्षुःसंयुक्ते अग्नौ धूमे च अग्नित्वस्य धूमत्वस्य च समवायात् ।


[^467]: सामान्योपलक्षित ।


[^468]: अग्निधूमसामान्ययो महानसादावेव प्रत्यक्षसिद्धत्वात् ।


[^469]: विशेषस्यैव साधनीयत्वात् – \[आ॰ टि॰\]  ।


एतेन “भूयोदृष्टान्वय” इत्यादि[^470] प्रत्युक्तम्; विशिष्टदण्ड्यादिप्रत्ययस्य हि सम्बद्धवर्त्तमानार्थगोचरचारितया प्रत्यक्षता युक्ता, न तु व्याप्तिज्ञानस्य तद्विपर्ययात्[^471] इत्यसकृदावेदितम् । अथ अस्य[^472] अप्रत्यक्षत्वे कथम् “इन्द्रियापेक्षा” इत्युच्यते ? “तत्कारणकारणत्वात्” इति ब्रूमः । व्याप्तिज्ञानस्य हि कारणं प्रत्यक्षानुपलभ्भौ तयोश्च इन्द्रियमिति । तन्न इन्द्रियप्रभवं प्रत्यक्षं व्याप्तिप्रतिपत्तौ समर्थम् ।

[^470]:  \[पृ॰ ४२९ प॰ ६ ।\] 


[^471]: सकलसाध्यसाधनव्यक्तिविषयतया सम्बद्धवर्तमानार्थगोचरत्वाभावात् ।


[^472]: व्याप्तिज्ञानस्य–आ॰ टि॰ ।


नापि मानसम्,[^473] मनसो[^474] बाह्येन्द्रियनिरपेक्षस्य बहिरर्थे प्रवृत्त्यभावात् । अस्वतन्त्रं  बहिर्मनः[^475]  \[ \]  इत्यभिधानात् । व्याप्तिश्च बहिरर्थधर्मत्वाद् बहिरर्थः, यो बहिरर्थधर्म स बहिरर्थः यथा रूपादि, बहिरर्थधर्मश्च व्याप्तिरिति । भवत्कल्पितस्य[^476] मनसः षट्पदार्थपरीक्षायां[^477] प्रतिषेधतोऽसत्त्वाच्च कथं तद्भवं[^478][^479] प्रत्यक्षतां प्रतीयात् । सत्त्वे वा न अणुस्वभावस्यास्य[^480] अशेषार्थैः सकृत् सम्बन्धसम्भवः, यदणुस्वभावं न तत् सकृदशेपार्थैः सम्बध्यते यथा परमाणुः, अणुस्वभावञ्च भवत्कल्पितं मन इति । अथ साक्षात् मनसोऽशेषार्थै सम्बन्धाभावेऽपि परम्परयाऽसौ[^80] भविष्यति; तथाहि–मनसा साक्षात् सयुज्यते आत्मा तेन च संयुक्ता सर्वेऽग्न्यादयो धूमादयश्च साध्यसाधनव्यक्तिविशेषा इति; तदप्यपेशलम्, एवं[^481] सर्वस्य सर्वज्ञताप्रसङ्गात्, साध्यसाधनव्यक्तिवत् सर्वार्थानां मनसा सम्बद्धसबं[^482] सम्बन्धसम्बन्धस[^483] भवात् ।

[^80]: सम्बन्ध ।


[^473]: तत्र केचिदाचक्षते मानसं प्रत्यक्षं प्रतिबन्धग्राहीति । प्रत्यक्षानुपलम्भाभ्यामनलसहचरितमनग्नेश्च व्यावर्त्तमानं धूममुपलभ्य विभावसौ नियतो धूम इति मनसा प्रतिपद्यते । मनश्च सर्वविषयं केन वा नाभ्युपेयते असन्निहितमप्यर्थमवधारयितु क्षमम् । भावाभावसाहचर्यमवधार्य मनसा नियमज्ञानसिद्धेरित्यलं निर्बन्धेन । – \[न्यायमं॰ पृ॰ १२१, १२३ ।\]  तस्य ग्रहणं प्रत्यक्षानुपलम्भसहायान्मानसात् प्रत्यक्षात् । धूममग्निसहचरितमिन्द्रियेणोपलभ्यानग्नेश्च जलादेर्व्यावर्तमानमनुपलम्भेन ज्ञात्वा मनसा निश्चिनोति धूमोऽग्निन्न व्यभिचरतीति । – \[न्यायकलि॰ पृ॰ ३ ।\] 


[^474]: तुलना–प्रत्यक्षं मानमं येषा सम्बन्ध लिङ्गलिङ्गिनो । व्याप्त्या जानाति तेप्यर्थेऽतीन्द्रिये किमु कुर्वते ॥ यत्राक्षाणि प्रवर्तन्ते मानसं तत्र वर्तते । नोऽन्यत्राक्षादिवैधुर्यप्रसङ्गात् सर्वदेहिनाम् ॥ – \[तत्त्वार्थश्लो॰ पृ॰ १७९ ।\]  न चातीतानागताना व्यक्तीना मनसा सङ्कलनमिति न्याय्यम्, मनसो बहिरर्थे स्वातन्त्र्ये अन्धवधिराद्यभावप्रसङ्गात् । – \[प्रश॰ कन्द॰ पृ॰ २१० ।\]  मनश्चेद्वहिर्विषये कारणान्तरनिरपेक्षं प्रवर्तेत तदा सर्व सर्वदर्शी स्यादविशेषात् । – \[प्रक॰ प॰ पृ॰ ६९ । बृह॰ प॰ पृ॰ ९५ । न्याय॰ मा॰ पृ॰ ५८ । प्रमेयक॰ पृ॰ ३५१ । स्या॰ र॰ पृ॰ ५११ ।\] 


[^475]: तुलना–परतन्त्रं बहिर्मन । – \[विधिवि॰ पृ॰ ११४ । लौकिकन्या॰ तृ॰ पृ॰ ८२ ।\]  उद्धृतमिदम् – \[स्या॰ र॰ पृ॰ ५११ ।\] 


[^476]: यौगपरिकल्पितस्य ।


[^477]:  \[पृ॰ २६९ ।\] 


[^478]: “तत्प्रभव”  \[ब॰\]  ।


[^479]: मनोभव ज्ञानम् ।


[^480]: मनस ।


[^481]: आत्मव्यापकत्वप्रयुक्तसयुक्तसयोगवशात् अशेषधूमाग्निव्यक्तीना मनसा सम्बन्धकल्पने ।


[^482]: “सम्बन्धसम्भवात्”  \[ब॰\]  ।


[^483]: परम्परासम्बन्ध, मन संयुक्त आत्मा तेन च सयुक्ता सर्वेऽर्था इति ।


किञ्च, असौ[^484] सम्बन्धसम्बन्धोऽपि[^485] मनसः सद्भिरेव अर्थैः स्यात् नाऽसद्भिः,[^486] तत्कथं तत्र व्याप्तिप्रतिपत्ति ? न चात्मनो व्यापित्वं सिद्धम्, तस्य[^487] षट्पदार्थपरीक्षायां प्रपञ्चतः प्रतिषेधात्,[^488] तत्कथं सम्बन्धसम्बन्धगन्धोऽपि[^485] स्यात् ? अतो दृष्टान्त एव साध्यसाधनयोः भवता व्याप्तिः प्रतिपत्तव्या, तथा च अनुमानानुत्थान साध्यधर्मिणि साध्यधर्मेण हेतोर्व्याप्त्यनिश्चयात् । तन्न सौगतमते यौगमते वा ऐन्द्रियं मानस वा प्रत्यक्षं व्याप्तिप्रतिपत्तेरङ्गमिति स्थितम् ।

[^484]: तुलना–किञ्चासौ सम्बद्धसम्बन्धोऽपि सद्भिरेवार्थै नासद्भिरतीतानागतै तत्कथ तत्र व्याप्तिप्रतिपत्ति ? – \[स्या॰ र॰ पृ॰ ५१२ ।\] 


[^485]: “सम्बद्धसम्ब–”  \[आ॰\]  ।


[^486]: अतीतानागतदेशकालभावैरिति – \[आ॰ टि॰\]  ।


[^487]: आत्मनो व्यापित्वस्य ।


[^488]:  \[पृ॰ २६१ ।\] 


एतेन योगिप्रत्यक्षस्यापि[^489] अविनाभावप्रतिपत्त्यङ्गत्वं प्रत्याख्यातम्, तस्याप्यविचारकतया[^490] कारणभूतप्रतिनियतसन्निहितार्थगोचरचारितया चैताव[^491]तो[^492] व्यापारान् कर्त्तुमसमर्थत्वाबिशेषात् । अस्तु वा ततः तत्प्रतिपत्तिः, तथापि–योगी[^493] प्रत्यक्षतो व्याप्तिं  प्रतिपद्य स्वार्थमनुमानं विदध्यात्, परार्थ वा ? न तावत् स्वार्थम्, सकलसाध्यसाधनव्यक्तिविशेषाणां प्रत्यक्षतः परिस्फुटतया प्रतिपन्नत्वेन अस्य[^494] अफलत्वात् । यत् प्रत्यक्षतः परिस्फुटतया प्रतिपन्नम् न तत्र अनुमानं फलवत् यथा प्रत्यक्षस्वरूपे, प्रत्यक्षतः परिस्फुटतया प्रतिपन्नाश्च योगिनो निखिलाः साध्यसाधनव्यक्तिविशेपा इति । न च तथा[^495] तत्प्रतिपन्नेष्वप्येतेषु[^496] समारोपव्यवच्छेदार्थं सफलमेवानुमानमित्यभिधातव्यम्, योगिनो विधूतकल्पनाजालतया[^497] समारोपस्यैवाऽसम्भवात् । अथ परार्थं योगिनोऽनुमानम्, ननु[^498] गृहीतव्याप्तिकम्, अगृहीतव्याप्तिकं वा परं परार्थानुमानेन योगी प्रतिपादयेत् ? यदि गृहीतव्याप्तिकम्; कुतस्तेन[^499] गृहीता व्याप्तिः ? न तावत् स्वसंवेदनेन्द्रियमनोविज्ञानैः; तेषां तदविषयत्वप्रतिपादनात्[^500] । नापि योगिप्रत्यक्षेण, अनुमानानर्थक्यानुषङ्गा[^501]त्[^502] । अगृहीतव्याप्तिकस्य च प्रतिपादनानुपपत्ति अतिप्रसङ्गात् । तन्न कुतश्चिदपि प्रत्यक्षात् साध्यसाधनयोर्व्याप्तिः प्रतिपत्तुं शक्या[^503] ।

[^489]: तुलना–अन्ये तु व्याप्तिग्रहणकाले प्रतिपत्तुर्योगिन इवाशेषविषय परिज्ञानमस्तीति ब्रुवते । अन्यथा हि सर्वो धूमोऽग्नि विना न भवतीति व्याप्तिस्मरण न स्यात् । विवेकेन चाप्रतिभास समानाभिव्याहारात् यथा धान्यराशिक्षिप्ताया धान्यव्यक्तेरिति । – \[प्रश॰ व्यो॰ पृ॰ ५७० ।\]  यस्तु मन्यते प्रज्ञाकरगुप्त योगिज्ञान व्यप्तिज्ञानमिति ।–  \[सिद्धिवि॰ टी॰ पृ॰ १०५ब्\] 


[^490]: योगिप्रत्यक्षस्यापि ।


[^491]: “वैता–”  \[ब॰\]  ।


[^492]: यावान् कश्चिद्धूम स सर्वोप्यग्निजन्मा अनग्निजन्मा वा न भवतीत्येतावत


[^493]: तुलना–योगिप्रत्यक्षतो व्याप्तिसिद्धिरित्यपि दुर्घटम् । सर्वत्रानुमितिज्ञानाभावात् सकलयोगिन ॥ परार्थानुमितौ तस्य व्यापारोऽपि न युज्यते । अयोगिन स्वय व्याप्तिमजानान जनान् प्रति ॥ योगिनोऽपि प्रति व्यर्थ स्वस्वार्थानुमिताविव । समारोपविशेषस्याभावात् सर्वत्र योगिनाम् ॥ – \[तत्त्वार्थ श्लो॰ पृ॰ १७९ । प्रमेयक॰ पृ॰ ३५१ ।\] 


[^494]: अनुमानस्य ।


[^495]: परिस्फुटतया ।


[^496]: योगिप्रत्यक्षज्ञातेष्वपि साध्यसाधनव्यक्तिविशेषेषु ।


[^497]: प्रागुक्तं योगिना तेपा तद्भावनामयम् । विधूतकल्पनाजालं स्पष्टमेवावभासते ॥ – \[ प्रमाणवा॰ २ । २८१ ।\]  सत्यस्वरूपविषयत्वेन विधूतकल्पनाजालम् अविकल्पकत्वाच्च स्पष्टं विशदज्ञेयाकारमेवावभासते । – \[प्रमाणवा॰ मनोरथ॰ २ । २८१ ।\] 


[^498]: तुलना–तर्हि योगी परार्थानुमानेन गृहीतव्याप्तिकमगृहीतव्याप्तिकं वा परं प्रतिपादयेत् । – \[प्रमेयक॰ पृ॰ ३५१ ।\] 


[^499]: परेण प्रतिपाद्येन ।


[^500]: व्याप्त्यविषयत्व ।


[^501]: “–नर्थक्यप्रसङ्गात्”  \[श्र॰\]  ।


[^502]: सकलसाध्यसाधनयो स्पष्टं प्रतिभातत्वात् ।


[^503]: एतदनन्तरं  \[ब॰\]  प्रतौ ““अविकल्पघिया”” इति कारिकाऽपि लिखिता समस्ति ।


 कारिका-विवृत्योर्व्याख्यानम्–

अतः सूक्तम्–““अविकल्पधिया”” इत्यादि । न विद्यते विकल्पः स्वपरव्यवसायो[^504] यस्याः सा चासौ धीश्च तया परोक्षया[^505] ज्ञानान्तरानुभवनिश्चयात्मिकया[^506] च “न किञ्चित्” स्वभावविषयं कार्यादिविषयं[^507] वा “लिङ्गम्” अविनाभावः “सम्प्रतीयत” इति । तर्हि अनुमानात् तत्सम्प्रतीयते इत्यत्राह–“न अनुमानात्” “लिङ्गात् लिङ्गिनि ज्ञानम्” इत्येवं लक्षणात् तत्सम्प्रतीयते;[^508] तथाहि–प्रथमानुमानं हेतोः अविनाभावावसाये समर्थम्, अनुमानान्तरं वा ? तत्राद्यपक्षोऽनुपपन्नः; तदनुमानस्य[^509] “असिद्धत्वात् ।” अत एव तत्सिद्धौ[^510] अन्योन्याश्रय– सिद्धे[^511] हि हेतोरविनाभावे ततस्तदुत्पत्तिसिद्धिः,[^512] तत्सिद्धौ च हेतोरविनाभावसिद्धिरिति । “नाप्यनुमानान्तरम्;” यतः तदपि प्रतिपन्नाऽविनाभावात् हेतोरुत्पद्यते, तत्प्रतिपत्तिश्च[^513] तत्र प्रत्यक्षतः, अनुमानाद्वा स्यात् ? तत्राद्यपक्षे दूषणमाह–““सर्वत्र”” इत्यादि । “सर्वत्र” प्रथमानुमानवत् द्वितीयेप्यनुमाने “अविशेषात्, “न प्रत्यक्षम्”” इत्यादेर्दोपस्य अभेदात्[^514] । अनुमानतोऽपि तत एव, अन्यतो वा तत्प्रतिपत्तिः स्यात् ? यदि तत एव, अन्योन्याश्रयः[^515] ।  अथाऽन्यतः; तदा अनवस्था–तदुत्थापकहेतावप्यनुमानान्तरात्त[^516]त्प्रतिपत्तिप्रसङ्गात्[^446] । तन्न कुतश्चित् परस्य प्रतिवन्धसिद्धिः । मा भूत्, किं तया ? इत्यत्राह–““नहि”” इत्यादि । न खलु “साकल्पेन लिङ्गस्य लिङ्गिना व्याप्तेरसिद्धौ क्वचिद्” अनित्यत्वादौ वह्न्यादौ वा साध्ये व्यवहारे परमार्थे वा “किञ्चित्” स्वभावलिङ्गजं कार्यादिलिङ्गजं वा “अनुमानन्नाम ।” इदमत्र तात्पर्यम्–यथा अनुमानमन्तरेण न किञ्चित् साध्यं सिद्ध्यति इति तदर्थमनुमानमिष्यते तथा तल्लिङ्गलिङ्गिव्याप्तिसिद्धिमन्तरेण तदपि[^517] न सिद्ध्यति इति तदर्था[^518] सापि[^519] इष्यतामविशेषात् । ततः किं जातम् ? इत्याह–““तन्न”” इत्यादि । यत एवं “तत्” तस्मात् “न अप्रत्यक्षं” परोक्षम् “अनुमानव्यतिरिक्तं प्रमाणमस्ति” किन्तु अनुमानमेवऽ “इत्ययुक्तम्,[^520] लिङ्गप्रतिपत्तेः” अविनाभावप्रतिपत्तेः तर्काख्यायाः “प्रमाणान्तरत्वाद्” अलिङ्गजाऽविशदस्वभावतया प्रमाणद्वयानन्तर्भूतत्वात्[^521] । ततः सूक्तम्–““चिन्ता प्रमाणम् अनुमानादेर्हेतुत्वात्”” इति । कीदृशं तदनुमानम् ? इत्याह–

[^446]: व्याप्तिप्रतिपत्ति ।


[^504]: “स्वरूपव्य–”  \[श्र॰\]  ।


[^505]: मीमासकमते ।


[^506]: नैयायिकमते ।


[^507]: ““कार्यादिविषयं”” नास्ति  \[ब॰\]  ।


[^508]: लिङ्गम्–अविनाभाव ।


[^509]: प्रकृतानुमानस्य व्याप्तिग्रहणात्पूर्वमलब्धस्वरूपत्वात् ।


[^510]: अनुमानसिद्धौ ।


[^511]: “सिद्धे हेतो–”  \[श्र॰\]  ।


[^512]: अनुमानोत्पत्ति ।


[^513]: अविनाभावप्रतिपत्तिश्च अनुमानान्तरे ।


[^514]: समानत्वात् ।


[^515]: सिद्धाया हि व्याप्तिप्रतिपत्तौ अनुमानोत्थानम्, सति च अनुमानात्मलाभे व्याप्तिप्रतिपत्तिरिति ।


[^516]: अन्यानुमानोत्थापक ।


[^517]: अनुमानमपि ।


[^518]: अनुमानसिद्ध्यर्था ।


[^519]: व्याप्तिसिद्धिरपि । तुलना–तर्कसवादसन्देहे नि शङ्कानुमति क्व ते । – \[तत्त्वार्थश्लो॰ पृ॰ १९५ ।\] 


[^520]: “तन्नाप्रत्यक्षम्” इत्यादि बौद्धोक्त वाक्यम् ।


[^521]: अनुमानप्रत्यक्षरूप ।


लिङ्गात्[^522] साध्याविनाभावाभिनिबोधैकलक्षणात्[^523] ॥ १२ ॥  

[^522]: व्याख्या–अनुमान प्रमाण भवति । किम् ? लिङ्गिधी लिङ्गिन साध्यस्य धीर्ज्ञानमित्यर्थ । लिङ्गमविनाभावसम्बन्धोऽस्यास्तीति लिङ्गीति विग्रहात् । तस्योत्पत्तिकारणमाह लिङ्गात् साधनात् । साध्याविनाभावाभिनिबोधैकलक्षणात्, साध्येन इष्टावाधितासिद्धरूपेण सह अविनाभावोऽन्यथानुपपत्तिनियम तस्य अभितो देशकालान्तरव्याप्त्या निबोधो निर्णय स एक प्रधान लक्षणं स्वरूप यस्य तत्तथोक्त तस्माल्लिङ्गादुत्पद्यमाना लिङ्गिधीरनुमानमित्यर्थ । नन्वस्य तर्कफलत्वात्कथ प्रमाणत्वमित्याशक्याह– तत्फलं हानादिबुद्धय, हानं परिहार आदिशब्देन उपादानमपेक्षा च गृह्यते । तासा बुद्धयो विकल्पा तस्य अनुमानस्य फल भवन्ति, तत फलहेतुत्वादनुमानं प्रमाण प्रत्यक्षवदित्यभिप्राय । – \[लधी॰ ता॰ पृ॰ ३१ ।\] 


[^523]: अनुमेयेन सम्बद्धं प्रसिद्ध च तदन्विते । तदभावे च नास्त्येव तल्लिङ्गमनुमापकम् ॥ – \[प्रश॰ भा॰ पृ॰ २०० ।\]  उदाहरणसाधर्म्यात् साध्यसाधन हेतु । तथा वैधर्म्यात् । – \[न्यायसू॰ १ । १ । ३४-३५ ।\]  हेतुस्त्रिरूप – \[न्यायप्र॰ पृ॰ १ ।\]  पक्षधर्मस्तदशेन व्याप्तो हेतुस्त्रिधैव स । अविनाभावनियमात् हेत्वाभासास्ततोऽपरे ॥ – \[हेतुबि॰ प्र॰ परि॰ । प्रमाणवा॰ ३ । १ । तत्त्वस॰ का॰ १३६२ ।\]  त्रिरूपो हेतु । – \[साख्यका॰ माठ॰ पृ॰ १२ ।\]  साधनत्वख्यापकं लिङ्गवचन हेतु । – \[न्यायसा॰ पृ॰ ५ ।\]  अन्यथानुपपन्नत्व हेतोर्लक्षणमीरितम् । – \[न्यायाव॰ श्लो॰ २२ ।\]  साधन प्रकृताभावेऽनुपपन्नम् – \[प्रमाणसं॰ पृ॰ १०२ । न्यायवि॰ का॰ २६९ । तत्त्वार्थश्लो॰ पृ॰ २१४ । परीक्षामु॰ ३ । १५ ।\]  तथा चाभ्यधायि कुमारनन्दिभट्टारकै–अन्यथानुपपत्त्येकलक्षण लिङ्गमभ्यते । – \[प्रमाणप॰ पृ॰ ७२ ।\]  निश्चितान्यथानुपपत्त्येकलक्षणो हेतु । – \[प्रमाणनय॰ ३ । ९ ।\]  साधनत्वाभिव्यञ्जकविभक्त्यन्तं साधनवचन हेतु । – \[प्रमाणमी॰ २ । १ । १२ ।\] 


 
लिङ्गिधीरनुमानं[^524] तत्फलं हानादिबुद्धयः[^525] ।  

[^524]: लिङ्गदर्शनात्सजायमानं लैङ्गिकम् । – \[प्रश॰ भा॰ पृ॰ २०० ।\]  अनुमान ज्ञातसम्बन्धस्यैकदेशदर्शनादेकदेशान्तरेऽसन्निकृष्टेऽर्थे बुद्धि । – \[शाबरभा॰ १ । १ । ५ ।\]  प्रतिबन्धदृश प्रतिबद्धज्ञानमनुमानम् । – \[साख्यसू॰ १ । १०० ।\]  अनुमान मितेन लिङ्गेन अनु पश्चान्मानम् । – \[न्यायवा॰ पृ॰ २८ ।\]  तत्र स्वार्थं त्रिरूपाल्लिङ्गाद् यदनुमेये ज्ञानं तदनुमानम् । – \[न्यायबि॰ २ । ३ ।\]  सम्यगविनाभावेन परोक्षानुभवसाधनमनुमानम् । – \[न्यायसा॰ पृ॰ ५ ।\]  साध्याविनाभुवो लिङ्गात् साध्यनिश्चायकं स्मृतम् । अनुमानं तदभ्रान्तं प्रमाणत्वात् समक्षवत् ॥ – \[न्यायाव॰ श्लो॰ ५ ।\]  साधनात्साध्यविज्ञानमनुमानं – \[न्यायवि॰ का॰ १६७ । तत्त्वार्थश्लो॰ पृ॰ १०७ । प्रमाणप॰ पृ॰ ७० । परीक्षामु॰ ३ । १४ । प्रमाणनय॰ ३ । ८ । प्रमाणमी॰ १ । २ । ७ । न्यायदी॰ पृ॰ २० । जैनतर्कभा॰ पृ॰ १२ ।\] 


[^525]: तुलना–तत्र लिङ्गदर्शनं प्रमाणं प्रमितिरग्निज्ञानम् । अथवा अग्निज्ञानमेव प्रमाणम्, प्रमितिरग्नौ गुणदोषमाध्यस्थ्यदर्शनमिति । – \[प्रश॰ भा॰ पृ॰ २०६ ।\] 


  
विवृतिः–नहि तादात्म्यतदुत्पत्ती ज्ञातुं शक्येते विनाऽन्यथानुपपत्तिवितर्केण[^526] ताभ्यां विनैव एकलक्षणसिद्धिः । नहि वृक्षादिः छायादेः स्वभावः कार्यं वा । न चात्र विसंवादोऽस्ति ।

[^526]: “–पपत्तिर्वित–”  \[ज॰ वि॰\]  ।


 कारिकाव्याख्यानम्–

“लिङ्गात्” हेतोः । किविशिष्टात् ? इत्याह–““साध्य”” इत्यादि । साध्येन[^527] इष्टाऽबाधिताऽसिद्धविशेषणविशिष्टेन “अविनाभावो” व्याप्तिः, तस्य “अभि” समन्तात् “निबोधो” निश्चयः “एकं” प्रधानं “लक्षणं” यस्य तस्मात् सुनिश्चिताऽन्यथानुपपत्तिनियमनिश्चयैकलक्षणात् इत्यर्थः । “लिङ्गिनि” साध्यधर्मविशिष्टे धर्मिणि प्रयुज्यमाने गम्यमाने[^528] वा “धीः” ज्ञानम् “अनुमानम् ।”

[^527]: तुलना–पक्ष प्रसिद्धो घर्मी प्रसिद्धविशेषणेन विशिष्टतया स्वयं साध्यत्वेनेप्सित, प्रत्यक्षाद्यविरुद्ध इति वाक्यशेष । – \[न्यायप्रवे॰ पृ॰ १ ।\]  स्वरूपेणैव स्वयमिष्टोऽनिराकृत पक्ष इति । – \[न्यायबि॰ पृ॰ ७९ ।\]  “न्यायमुखप्रकरणे” तु स्वयं साध्यत्वेनेप्सित पक्षो विरुद्धार्थोऽनिराकृत इति पाठात् – \[प्रमाणवार्तिकालं परि॰ ४ ।\]  साध्याभ्युपगमः पक्ष प्रत्यक्षाद्यनिराकृत । – \[न्यायाव॰ श्लो॰ १४ ।\]  साध्य शक्यमभिप्रेतमप्रसिद्धम् – \[न्यायवि॰ श्लो॰ १७२ ।\]  इष्टमबाधितमसिद्धं साध्यम् – \[परीक्षामु॰ ३ । १५ ।\]  अप्रतीतमनिराकृतमभीप्सितं साव्यम् – \[प्रमाणनय॰ ३ । १२ ।\]  सिसाधयिपितमवाध्यं साध्यं पक्ष । – \[प्रमाणमी॰ १ । २ । १३ ।\] 


[^528]: उपनयवाक्यसामर्थ्यात् हेतो पक्षधर्मत्वसमर्थनाद्वा अर्थादापन्ने ।


 प्रतिज्ञाप्रयोगमनभ्युपगच्छतो वौद्धस्य प्रतिविधानम्–

ननु “प्रयुज्यमाने साध्यधर्मविशिष्टे[^529] धर्मिणि” इत्ययुक्तम्; पक्षस्य[^530] प्रयोजनाभावतः प्रयोगानुपपत्तेः, सर्वत्र गम्यमान एवास्मिन् साधनात् साध्यसम्प्रतिपत्त्युपपत्तेः । अथ तत्प्रयोगस्य साध्यार्थप्रतिपादनलक्षणप्रयोजनसम्भवात् तदसम्भवोऽसिद्धः; तन्न, तस्य तत्प्रतिपादनासम्भवात् । स  हि केवलः साध्यमर्थं[^531] प्रतिपादयेत्, हेतूपन्याससमन्वितो वा ? यदि केवलः; हेतूपन्यासो व्यर्थः, प्रतिज्ञाप्रयोगमात्रादेव तत्प्रतिपत्तेः[^532] सञ्जातत्वात्[^533] । अथ हेतूपन्याससमन्वितः; तर्हि हेतोरेव तत्र[^534] सामर्थ्योपपत्तेः किं तत्प्रयोगेणेति ?

[^529]: “साध्यविशि–”  \[श्र॰\]  ।


[^530]: तत्पक्षवचनं वक्तुरभिप्रायनिवेदने । प्रमाण संशयोत्पत्तेस्तत साक्षान्न साधनम् । साध्यस्यैवाभिधानेन पारम्पर्येण नाप्यलम्ननु–अख्यापिते हि विषये हेतुवृत्तेरसम्भवात् । विषयख्यापनादेव सिद्धौ चेत्तस्य शक्तता ॥ उक्तमत्र विनाप्यस्मात् कृतक शब्द ईदृशा । सर्वेऽनित्या इति प्रोक्तेप्यर्थात्तन्नाशधीर्भवेत् ॥ अनुक्तावपि पक्षस्य सिद्धेरप्रतिबन्धत । त्रिष्वन्यतमरूपस्यैवानुक्तिर्न्यूनतोदिता ॥ – \[प्रमाणवा॰ ४ । १६–२३ । हेतुबि॰ प्र॰ परि॰ ।\]  अथवा तस्यैव साधनस्य यन्नाङ्गं प्रतिज्ञोपनयनिगमनादि तस्यासाधनाङ्गस्य साधनवाक्ये उपादानं वादिनो निग्रहस्थानं व्यर्थाभिधानात् । ननु च विषयोपदर्शनाय प्रतिज्ञावचनमसाधनाङ्गमप्युपादेयमेव; न; वैयर्थ्यात् असत्यपि प्रतिज्ञावचने यथोक्तात् साधनवाक्याद् भवत्येवेप्टार्थसिद्धिरित्यपार्थकं तस्योपादानम् । – \[वादन्याय पृ॰ ६१–६५ ।\]  द्वयोरप्यनयो प्रयोगे नावश्यं पक्षनिर्देश । यतश्च साधनं साध्यधर्मप्रतिबद्धं तादात्म्यतदुत्पत्तिभ्या प्रतिपत्तव्यं द्वयोरपि प्रयोगयो तस्मात् पक्षोऽवश्यमेव न निर्देश्य । अथ यदि पक्षो न निर्देश्य कथमनिर्देश्यस्य लक्षणमुक्तम् ? न साधनवाक्यावयवत्वादस्य लक्षणमुक्तमपि तु असाध्यं केचित् साध्यं साध्यं चासाध्यं प्रतिपन्नाः, तत्साध्यासाध्यविप्रतिपत्तिनिराकरणार्थं पक्षलक्षणमुक्तम् । – \[न्यायबि॰ टी॰ पृ॰ ७७–७९ ।\]  असाधनाङ्गभूतत्वात् प्रतिज्ञाऽनुपयोगिनी । – \[तत्त्वसं॰ पृ॰ ४१८ ।\] 


[^531]: “सामर्थ्यं प्र–”  \[श्र॰\]  ।


[^532]: साध्यार्थप्रतिपत्तेः ।


[^533]: “सञ्ज्ञानत्वात्”  \[ब॰\]  ।


[^534]: साध्यार्थप्रतिपत्तौ ।


अत्रोच्यते–पक्षस्य[^535][^536] साध्यसिद्धिप्रतिबन्धित्वादप्रयोगः; प्रक्रभात्[^537] तत्संसिद्धेः,[^538] प्रयोजनाऽप्रसाधकत्वात्, हेतूपन्यासापेक्षस्य तत्प्रसाधकत्वाद्वा[^539] ? न तावत् तत्सिद्धिप्रतिबन्धित्वात्; वादिना सम्यक् साधनात् स्वपक्षसिद्धिलक्षणे कार्ये क्रियमाणे तद्विपक्षाप्रसाधकत्वतः[^540] तत्प्रयोगस्य तत्प्रतिबन्धकत्वानुपपत्तेः[^541] । यत् यस्मिन् कार्ये क्रियमाणे तद्विपक्षाप्रसाधकम् न तत्तस्य प्रतिबन्धकम् यथा धूमे काष्ठादिकम्, सम्यक् साधनतः स्वपक्षसिद्धिलक्षणे कार्ये क्रियमाणे तद्विपक्षाप्रसाधकश्च प्रतिज्ञाप्रयोग इति ।

[^535]: “पक्षमात्रसिद्धेः”  \[श्र॰\]  ।


[^536]: तुलना–तस्यावचनं साध्यसिद्धिप्रतिवन्धकत्वात्, प्रयोजनाभावाद्बा ? – \[प्रमेयक॰ पृ॰ ३७३ ।\]  कथन्न पुनरस्याः साधनाङ्गत्वं किं सर्वथैव कथास्वनुपयोगात्, अथोपयुक्तस्याप्यन्यथैव परिग्रहात् ? – \[प्रश॰ किर॰ पृ॰ ३३५ ।\] 


[^537]: प्रकरणात् ।


[^538]: पक्षप्रयोगसंसिद्धेः ।


[^539]: प्रयोजन ।


[^540]: स्वपक्षविरुद्धासाधकत्वात् ।


[^541]: साध्यसिद्धि ।


प्रक्रमात्तत्सिद्धिश्च प्रतिज्ञावत् हेत्वादावप्यविशिष्टा, ततस्तस्याप्यप्रयोगप्रसङ्गः[^542] । नहि शब्दस्य अनित्यत्वप्रतिज्ञाने कृतकत्वादिहेतुः घटादिदृष्टान्तश्च प्रक्रमान्न[^543] सिद्ध्यति । तथाविधस्याप्यस्याभिधाने[^544] पक्षेण कोऽपराधः कृतः येनास्य तथाविधस्याभिधानं नेष्यते ?

[^542]: यतः हेत्वादीनामपि प्रकरणादेव सिद्धिस्ततः ।


[^543]: “–न्न प्रसि–”  \[ब॰\]  ।


[^544]: प्रकरणात् सिद्धस्यापि


प्रयोजनाप्रसाधकत्वञ्च असिद्धम्; प्रतिपाद्यप्रतिपत्तिविशेषस्य[^545] तत्प्रसाध्यप्रयोजनस्य सद्भावात् । प्रतिपाद्यो हि कश्चिन् मन्दमतिः कश्चित्तीव्रमतिः । तत्र यो मन्दमतिः न तस्य प्रकृतार्थप्रतिपत्तिविशेपः प्रतिज्ञाप्रयोगमन्तरेणोपपद्यते, नापि नैयायिकादेः[^546] पञ्चावयवप्रयोगे प्रतिपन्नसङ्कतस्यामन्दमतेरपि । तदप्रयोगे[^547] तेन[^548] निग्रहस्थानाभिधानात् । हीनमन्यतमेनापि न्यूनम्  \[न्यायसू॰ ५ । २ । १२\]  इति वचनात् । तीव्रमतेस्तु तत्प्रयोगमन्तरेणापि[^549] हेतुप्रयोगमात्रात् प्रकृतार्थप्रतिपत्तिप्रतीतेस्तस्य[^550] वैयर्थ्ये हेतुप्रयोगस्यापि वैयर्थ्यं स्यात्, निश्चिताऽविप्रतारकपुरुषवचनाद्[^551] “अग्निरत्र” इत्यादिप्रतिज्ञाप्रयोगमात्ररूपादेव कस्यचित्[^552] प्रकृतार्थप्रतिपत्तिदर्शनात् ।

[^545]: तुलना–तत्प्रयोगे प्रतिपाद्यप्रतिपत्तिविशेषस्य प्रयोजनस्य सद्भावात् । – \[प्रमेयक॰ पृ॰ ३७३ । स्या॰ र॰ पृ॰ ५५० ।\] 


[^546]: “नियामकादेः”  \[ब॰\]  ।


[^547]: प्रतिज्ञाया अप्रयोगे ।


[^548]: नैयायिकेन ।


[^549]: प्रतिज्ञाप्रयोग ।


[^550]: प्रतिज्ञाप्रयोगस्य


[^551]: तुलना– अविप्रतारकतानिश्चितपुरुषवचनमात्रादपि “अग्निरत्र” इत्यादिरूपात् क्वचित् प्रमेयोऽर्थः सिद्ध्यतीति हेतोरप्यसाधनताप्रसङ्गात् तद्विरहेणापि साध्यसिद्धेः । – \[न्यायाव॰ टी॰ पृ॰ ४७ ।\] 


[^552]: तीव्रमतेः श्रद्धालोः ।


एतेन हेतूपन्यासापेक्षस्य प्रयोजनप्रसाधकत्वात्ऽ इत्यपि[^553] प्रत्याख्यातम्, नियमाभावात् । क्वचिद् हेतुप्रयोगमन्तरेणापि केवलस्यैव[^554] पक्षप्रयोगस्य प्रतिपाद्यस्य प्रतिपत्तिविशेषलक्षणप्रयोजनप्रसाधकत्वप्रतीतेः ।

[^553]: “इत्यत्रापि”  \[श्र॰\]  ।


[^554]: “केवलस्यास्यैव”  \[ब॰\]  ।


किञ्च, हेतुगोचरस्य[^555] पक्षस्यानिर्देशे हेतोरनैकान्तिकत्वादिदोषानुषङ्गः, तमन्तरेण तत्र वास्तवगुणदोषविवेकस्य कर्त्तुमशक्यत्वात् । यथैव हि लक्ष्यनिर्देशं विना धानुष्कस्य इषुं प्रतिक्षिपतो गुणोऽपि दोषतया दोषोऽपि गुणतया तत्प्रेक्षकजनानां व्यामोहात् प्रतिभाति, तन्निर्देशे[^556] तु तद्गुणो[^557] लक्ष्यवेधप्रावीण्यलक्षणः तद्विपरीतत्वलक्षणश्च दोषः तेषां[^558] यथावत् प्रतिभाति, एवं पक्षाऽनिर्देशे व्यामोहात् सम्यघेतावपि “किमयं हेतुः साध्ये एव वर्त्तते तदभावे वा” इत्याशङ्काकलङ्कितत्वादनैकान्तिकः, “विपक्ष एव वर्त्तिष्यते” इति विपरीताशङ्काऽनिवृत्तेः विरुद्धो वा स्यात् । पक्षनिर्देशे तु लक्ष्यनिर्देशे धानुष्कवत् यथावत्त[^559]द्गुणदोषयोः[^560] प्रतिपत्त्युपपत्तेः न कश्चिद् दोषः ।

[^555]: तुलना–तत्प्रयोगोऽत्र कर्त्तव्यो हेतोर्गोचरदीपक ॥ अन्यथा वाद्यभिप्रेतहेतुगोचरमोहिन । प्रत्याय्यस्य भवेद्धेतुर्विरुद्धारेकितो यथा ॥ धानुष्कगुणसप्रेक्षिजनस्य परिविध्यत । धानुष्कस्य विना लक्ष्यनिर्देशेन गुणेतरौ ॥ ततश्च सम्यघेतावपि विपक्षे एवायं वर्त्तते इति व्यामोहाद् विरुद्धदूषणमभिदधीत, पक्षोपन्यासात्तु निर्णीतहेतुगोचरस्य नैष दोषः स्यादित्यभिप्राययथा लक्ष्यनिर्देशं विना धानुष्कस्येपु प्रक्षिपतो यौ गुणदोषौ तौ तद्दर्शिजनस्य विपर्यस्तावपि प्रतिभात–गुणोपि दोषतया, दोपोऽपि वा गुणतया, तथा पक्षनिर्देशं विना हेतुमुपन्यस्यतो वादिनो यौ स्वभिप्रेतसाध्यसाधनसमर्थत्वासमर्थत्वलक्षणौ गुणदोषौ तौ प्राश्निकप्रतिवाद्यादीना विपरीतावपि प्रतिभात इति भावार्थः । – \[न्यायाव॰ श्लो॰ १४-१६, टी॰ पृ॰ ४८-४९ ।\] 


[^556]: लक्ष्यनिर्देशे ।


[^557]: धानुष्कस्य कौशल्यम् ।


[^558]: प्रेक्षकजनानाम् ।


[^559]: “यथावद्गुण–”  \[आ॰\]  ।


[^560]: वादिन स्वाभिप्रेतसाध्यसाधनसमर्थत्वासमर्थत्वलक्षयो गुणदोषयोः ।


यदप्यभिहितम्–“केवलस्यैव[^561] पक्षस्य साध्यप्रतिपादनसामर्थ्ये हेतूपन्यासो व्यर्थः” इति, तदप्यभिधानमात्रम्, एकाकिनः कारणस्य कार्यकारित्वाप्रतीतेः । न खलु बीजादेः केवलस्यैव अङ्कुरादिकार्यकरणे[^562] सामर्थ्य दृष्टम् । नाप्येकस्य[^563] तत्र[^564] सामर्थ्ये अन्येषां[^565] वैयर्थ्यम् । कथञ्चैवं[^566] हेतोः केवलस्यैव साध्यसिद्धौ सामर्थ्ये तत्समर्थनस्य उपनयादेश्च वैयर्थ्यन्न स्यात् ? पक्षस्य अर्थसिद्धौ हेत्वपेक्षणान्न तत्सिद्धिनिब[^541]न्धनत्वम्,[^567] इत्यप्यसुन्दरम्, भवत्कल्पिताऽविकल्पकाध्यक्षस्याप्यर्थसिद्धिनिबन्धनत्वाभावप्रसङ्गात्[^568] तत्सिद्धौ[^569] तस्य[^570] विकल्पापेक्षणात् । अथ “तत्प्रतिपन्नमेवार्थं[^571] विकल्पो व्यवस्थापयति” इत्युच्यते, तर्हि  पक्षप्रतिपादितमेवार्थं हेतुः प्रतिपादयति, तत्प्रतिपादितञ्च[^572] प्रमाणान्तरं[^573] समर्थयत इत्यप्युच्यतामविशेषात्[^574] । इदमेव[^575] च पक्षस्य स्वरूपम्–यद् हेत्वपेक्षस्य अर्थप्रतिपादकत्वं नाम । “पच्यते[^576] कोमलीक्रियते हेतुना सुकुमारप्रज्ञानां साध्यधर्मान्वितत्वेन व्यक्ततामापाद्यते इति[^577] पक्ष” इति व्युत्पत्तेः ।

[^541]: साध्यसिद्धि ।


[^561]:  \[पृ॰ ४३६ पं॰ १ ।\] 


[^562]: “–कार्यकारणे”  \[आ॰\]  ।


[^563]: बीजस्य हेतोर्वा ।


[^564]: अङ्कुरोत्पादने साध्यप्रतिपादने वा ।


[^565]: क्षितिसलिलादीनाम् पक्षप्रयोगादीना वा ।


[^566]: तुलना–तत्र च यद्दूषणमुक्तम्–तर्हि हेतोरेव तत्र सामर्थ्योपपत्ते किं पक्षवचनेनेति, तदयुक्तम्, एव हि हेतो समर्थनापेक्षस्य साध्यसिद्धिनिवन्धनत्वोपपत्ते तद्वचनमपि न स्यात् । – \[स्या॰ र॰ पृ॰ ५५० । न्यायाव॰ टी॰ पृ॰ ४७ ।\] 


[^567]: “–निबन्धनम्”  \[ब॰\]  ।


[^568]: सौगत ।


[^569]: अर्थसिद्धौ


[^570]: अविकल्पकाध्यक्षस्य ।


[^571]: निर्विकल्पप्रतिपन्न ।


[^572]: हेतुप्रतिपादितञ्च ।


[^573]: समर्थनरूपम् ।


[^574]: “इत्यप्युत्त्येताविशेषात्”  \[ब॰\]  ।


[^575]: “इदमेव पक्ष–” आ,  \[श्र॰\]  ।


[^576]: तुलना–पच्यते इति पक्षः । पच् व्यक्तीकरणे । पच्यते व्यक्तीक्रियते योऽर्थ स पक्ष । – \[न्यायप्र॰ बृ॰ पृ॰ १३ । न्यायसारटी॰ पृ॰ १०१ ।\] 


[^577]: ““इतिपक्षः”” नास्ति  \[ब॰\]  ।


यदि च पक्षो नेष्यते कथं तर्हि सपक्षविपक्षव्यवस्था स्यात् तत्पूर्वकत्वात्तस्याः[^578][^579] ?[^580] तदभावे च त्रिरूपस्य हेतोरप्यनुपपत्तेरनुमानोच्छेदः स्यात् ।

[^578]: पक्षपूर्वकत्वात् ।


[^579]: सपक्षविपक्षव्यवस्थाया ।


[^580]: सपक्षविपक्षव्यवस्थाया अभावे ।


किञ्च, प्रतिज्ञाया[^581] प्रयोगानर्हत्वे शास्त्रादावप्यसौ न प्रयुज्येत अविशेपात्[^582] । न चैवम्, तत्र[^583] तत्प्रयोगदर्शनात् । नहि शास्त्रेऽनिय[^584]तकथायां[^585] वा प्रतिज्ञा नाभिधीयते “अग्निरत्र धूमात्, वृक्षोऽयं शिंशपात्वात्” इत्याद्यभिधानानां तत्रोपलम्भात्[^586] । “परानुग्रहप्रवृत्तानां[^587] शास्त्रकाराणां प्रतिपाद्यावबोधनाधीनधियां शास्त्रादौ प्रतिज्ञाप्रयोगो युक्तिमानेव उपयोगित्वात्तस्य” इत्यभ्युपगमे वादेऽपि[^588] सोऽस्तु[^589] तत्रापि[^590] तेषां[^591] तादृशत्वादिति[^592][^593] ।

[^581]: तुलना–प्रतिज्ञानुपयोगे शास्त्रादिष्वपि नाभिधीयेत विशेषाभावात् । नहि शास्त्रे प्रतिज्ञा नाभिधीयत एव अनियतकथाया वा, “अग्निरत्र धूमात्, वृक्षोऽय शिंशपात्वात्” इत्यादिवचनाना शास्त्रे दर्शनात्, “विरुद्धोऽय हेतुरसिद्धोऽयम्” इत्यादिप्रतिज्ञावचनानामनियतकथाया प्रयोगात् । – \[अष्टश॰, अष्टसह॰ पृ॰ ८३ । प्रमेयक॰ पृ॰ ३७३ । स्या॰ र॰ पृ॰ ५५१ ।\] 


[^582]: प्रयोगानर्हत्वाविशेषात् ।


[^583]: शास्त्रादौ ।


[^584]: “शास्त्रेनिय–”  \[आ॰\]  ।


[^585]: सुगोष्ठ्याम् ।


[^586]: शास्त्रे सुगोष्ठ्या वा ।


[^587]: तुलना–परानुग्रहप्रवृत्ताना शास्त्रकाराणा प्रतिपाद्यावबोधनाधीनधिया शास्त्रादौ प्रतिज्ञाप्रयोगो युक्तिमानेव उपयोगित्वात्तस्येति चेत्, वादेऽपि सोऽस्तु, तत्रापि तेषा तादृशत्वात्, वादेऽपि विजिगीषुप्रतिपादनाय आचार्याणा प्रवृत्ते । – \[अष्टसह॰ पृ॰ ८३ । प्रमेयक॰ पृ॰ ३७३ । स्या॰ र॰ पृ॰ ५५१ ।\] 


[^588]: “वादे भो-वादे सा–”  \[श्र॰\]  ।


[^589]: प्रतिज्ञाप्रयोगोऽस्तु ।


[^590]: वादेऽपि ।


[^591]: शास्त्रकाराणाम् ।


[^592]: परानुग्रहप्रवृत्तिमत्त्वात् ।


[^593]: प्रकारान्तरेण पक्षप्रयोगसमर्थन निम्नग्रन्थेषु द्रष्टव्यम् – \[प्रश॰ व्यो॰ पृ॰ ६०१ । न्यायम॰ पृ॰ ५७१ । न्यायवा॰ ता॰ टी॰ पृ॰ २७५ । प्रश॰ कन्द॰ पृ॰ २३५ । प्रश॰ किर॰ पृ॰ ३३५ । प्रमाणमी॰ पृ॰ ५१ ।\] 


 पक्षधर्मत्वादिरूपत्रयस्य लिङ्गलक्षणत्वव्युदासपुरस्सरं तस्य अविनाभाबैकलक्षणत्वसमर्थनम्–

ननु लिङ्गस्य साध्याविनाभावैकलक्षणत्वमयुक्तम्, तस्य[^594] पक्षधर्मत्वादिलक्षणत्रयान्वितत्वेन एकलक्षणत्वायोगात् । तदनन्वितत्वे हेतो असिद्धत्वादिदोषानुषङ्गात् । नहि पक्षधर्मत्वाभावे अस्य असिद्धत्वव्यवच्छेदः, सपक्षे सत्त्वाभावे च विरुद्धत्वव्युदास, विपक्षेऽसत्त्वाभावे च अनैकान्तिकत्वनिषेधः कर्त्तुं शक्य[^595] इति । उक्तञ्च–

[^594]: हेतुस्त्रिरूप । किं पुनस्त्रैरूप्यम् ? पक्षधर्मत्वम्, सपक्षे सत्त्वम्, विपक्षे चासत्त्वमिति । – \[न्यायप्रवे॰ पृ॰ १ ।\]  त्रैरूप्य पुनः “लिङ्गस्यानुमेये सत्त्वमेव,” अनुमेय वक्ष्यमाणलक्षणम्, तस्मिल्लिगस्य सत्त्वमेव निश्चितमेक रूपम्, तत्र सत्त्ववचनेन असिद्ध चाक्षुषत्वादि निरस्तम् । एवकारेण पक्षैकदेशा- सिद्धो निरस्तो हेतु, यथा चेतनास्तरव स्वापात् इति । पक्षीकृतेषुतरुषु पत्रसङ्कोचलक्षण स्वा प एकदेशेन सिद्ध । न हि सर्वे वृक्षा रात्रौ पत्रसङ्कोचभाज, किन्तु केचिदेव । सत्त्ववचनस्य पश्चात्कृतेन एवकारेण असाधारणो धर्मो निरस्तः । यदि हि अनुर्मेय एव सत्त्वमिति कुर्यात् श्रावणत्वमेव हेतु स्यात् । निश्चितग्रहणेन सन्दिग्धासिद्ध सर्वो निरस्त । “सपक्षएव सत्त्वम्,” सपक्षो वक्ष्यमाणलक्षण, तस्मिन्नेव सत्त्वं निश्चितं द्वितीयं रूपम् । इहापि सत्त्वग्रहणेन विरुद्धो निरस्त, स हि नास्ति सपक्षे । एवकारेण साधारणानैकान्तिक, अनित्य शब्द प्रमेयत्वात्, स हि न सपक्ष एव वर्तते किन्तूभयत्रापि । सत्त्वग्रहणात् पूर्वावधारणवचनेन सपक्षव्यापिसत्ताकस्यापि प्रयत्नानन्तरीयकस्य हेतुत्वं कथितम् । पश्चादवधारणे त्वयमर्थ स्यात्–सपक्षे सत्त्वमेव यस्य स हेतुरिति प्रयत्नानन्तरीयक न हेतु स्यात् । निश्चितवचनेन सन्दिग्धान्वयोऽनैकान्तिको निरस्त, यथा सर्वज्ञः कश्चिद् वक्तृतवात्, वक्तृत्वं हि सपक्षे सर्वज्ञे सन्दिग्धम् । “असपक्षे चासत्त्वमेव निश्चितम्,” असपक्षो वक्ष्यमाणलक्षण, तस्मिन् असत्त्वमेव निश्चितं तृतीय रूपम् । तत्रासत्त्वग्रहणेन विरुद्धस्य निरास, विरुद्धो हि विपक्षेऽस्ति । एवकारेण साधारणस्य विपक्षैकदेशवृत्तेर्निरास, नित्य शब्द कृतकत्वात् खवत् । प्रयत्नानन्तरीयकत्वे साध्ये हि अनित्यत्व विपक्षैकदेशे विद्युदादावस्ति आकाशादौ नास्ति ततो नियमेनास्य निरास । असत्त्ववचनात् पूर्वस्मिन्नवधारणेऽयमर्थः स्यात्–विपक्षे एव यो नास्ति स हेतु । तथा च प्रयत्नानन्तरीयकत्वं सपक्षेऽपि सर्वत्र नास्ति ततो न हेतु स्यात्, तत पूर्वं न कृतम् । निश्चितग्रहणेन सन्दिग्धविपक्षव्यावृत्तिकोऽनैकान्तिको निरस्त । – \[न्यायबि॰, टी॰ पृ॰ ३१–३३ । वादन्याय पृ॰ ६० । तत्त्वस॰ पृ॰ ४०४ ।\] 


[^595]: “शक्यते इति”  \[ब॰\]  ।


हेतोस्त्रिष्वपि रूपेषु निर्णयस्तेन[^596] वर्णितः ।  
असिद्धविपरीतार्थव्यभिचारिविपक्षतः[^597][^598] ॥  \[प्रमाणवा॰ ३ । १४\]  इति ।  

[^596]: “निश्चय” – \[प्रमाणवा॰ ।\] 


[^597]: अभावादित्यर्थ – \[आ॰ टि॰\]  ।


[^598]: अस्य व्याख्यायत एवं तेन कारणेन हेतोस्त्रिष्वपि रूपेषु पक्षधर्मान्वयव्यतिरेकेषु निश्चयो वर्णित आचार्यदिग्नागेन प्रमाणसमुच्चयादिषु “असिद्धस्तु द्वयोरपि साधनम्” इत्यादिना । कस्य निरासेनेत्याह–असिद्धेत्यादि । आद्यादित्वात् तृतीयार्थे तसि विपक्षेण इत्यर्थ । तत्र असिद्धविपक्षेण पक्षधर्मत्वनिश्चयो वर्णित । विपरीतार्थो विरुद्ध, तस्य विपक्षेण अन्वयनिश्चय । व्यभिचार्यनैकान्तिक, तस्य विपक्षेण व्यतिरेकनिश्चय । – \[प्रमाणवा॰ स्ववृत्तिटी॰ । स्या॰ र॰ पृ॰ ५१८ ।\]  तेन–प्रतिवन्धस्यावश्याभ्युपगन्तव्यत्वेन हेतो त्रिष्वपि – \[प्रमाणवा॰ मनोरथ॰ ।\]  उद्धृतोऽयम् – \[तत्त्वार्थश्लो॰ पृ॰ २०३ । प्रमाणप॰ पृ॰ ७२ । प्रमेयक॰ पृ॰ ३५४ ।\]  “निश्चयस्तेन” – \[बृहदा॰ भा॰ बा॰ पृ॰ १५२१ । स्या॰ र॰ पृ॰ ५१८ ।\] 



अत्रोच्यते–न पक्षधर्मत्वादिरूपत्रयं हेतोर्लक्षणम्, विपक्षेऽप्यस्य[^599] वर्त्तमानत्वात्, यद् विपक्षेऽपि वर्त्तते न तत् लक्षणम् यथा सत्त्वम् अग्नेः, विपक्षेऽपि हेत्वाभासलक्षणे वर्त्तते च पक्षधर्मत्वादिरूपत्रयमिति । यदेव[^600] हि विपक्षासाधारणं स्वरूपं तदेव लक्षणतया[^601] लोके प्रसिद्धम्, यथा भासुररूपोष्णस्पर्शवत्त्वम् अग्नेः । न चेदं पक्षधर्मत्वादिरूपत्रयं  तथाविध[^602] तत्पुत्रत्वादौ[^603] तदाभासेऽपि गतत्वात् पञ्चरूपत्वादिवत् । अथ अन्यथानुपत्तिनियमवत्त्रैरूप्यं तल्लक्षण न त्रैरूप्यमात्रम्, तथाविधञ्च[^604] तत् तदाभासे नास्तीति, तदप्यसङ्गतम्, एव सति त्रैरूप्यकल्पनाऽनर्थक्यप्रसङ्गात्[^605] तन्नियमादेवास्य[^606] गमकत्वोपपत्तेः ।

[^599]: हेत्वाभासेऽपि । तुलना–निश्चित पक्षधर्मत्वं विपक्षेऽसत्त्वमेव च । सपक्ष एव जन्यत्व तत्त्रयं हेतुलक्षणम् ॥ केचिदाहुर्न तद्युक्तं हेत्वाभासेऽपि सम्भवात् । असाधारणतापायाल्लक्षणत्वाविरोधत ॥ असाधारणो हि स्वभावो भावलक्षणमव्यभिचारादग्नेरौष्ण्यवत्, न च त्रैरूप्यस्यासाधारणता तद्धेतौ तदाभासेऽपि तस्य समुद्भवात् । – \[तत्त्वार्थश्लो॰ पृ॰ १९८ ।\] 


[^600]: तुलना–यदेव हि लक्ष्यासाधारणं स्वरूपं तदेव लक्षणतया लोके प्रतीतमव्यभिचारित्वात्, यथा भासुररूपोष्णस्पर्शबत्त्वमग्ने । – \[स्या॰ र॰ पृ॰ ५१८ ।\] 


[^601]: “लक्षणं तथा लोके”  \[आ॰\] , “तल्लक्षणतया लोके”  \[श्र॰\]  ।


[^602]: विपक्षासाधारणम् ।


[^603]: तुलना–न च सपक्षे सत्त्व पक्षधर्मत्व विपक्षे चासत्त्वमात्र साधनलक्षणम्, स श्याम तत्पुत्रत्वात् इतरतत्पुत्रवदित्यत्र साधनाभासे तत्सद्भावसिद्धे । सपक्षे हीतरत्र तत्पुत्रे तत्पुत्रत्वस्य साधनस्य श्यामत्वव्याप्तस्य सत्त्व प्रसिद्धम्, विवादाध्यासिते च तत्पुत्रे पक्षीकृते तत्पुत्रत्वस्य सद्भावात् पक्षधर्मत्वम्, विपक्षे वाऽश्यामे क्वचिदन्यपुत्रे तत्पुत्रत्वस्याभावात् विपक्षेऽसत्त्वमात्र च । न च तावता साध्यसाधनत्व साधनस्य । – \[प्रमाणप॰ पृ॰ ७० । सन्मति॰ टी॰ पृ॰ ५९० । स्या॰ र॰ पृ॰ ५१८ । प्रमेयर॰ ३ । १५ । प्रमाणमी॰ पृ॰ ४० । न्यायदी॰ पृ॰ २६ ।\] 


[^604]: अविनाभावनियमवत्त्रैरूप्यम् ।


[^605]: “–नर्थक्यमितिप्रस–”  \[श्र॰\]  ।


[^606]: अन्यथानुपपत्तिनियमादेव ।


न खलु कृतिकोदयात्[^607] शकटोदयाद्यनुमाने पक्षधर्मता समवति । अथ “कालाकाशादिः[^608] भविष्यच्छकटोदयादिमान् कृतिकोदयादिमत्त्वात् पूर्वोपलब्धकालादिवत्” इतीत्थमत्र[^609] पक्षधर्मताऽभिधीयते, तर्हि न कश्चिदपक्षधर्मको[^610] हेतु स्यात्, काककार्ष्ण्यादेरपि प्रासादधावल्ये साध्ये जगतो धर्मित्वेन पक्षधर्मत्वस्य कल्पयितुं सुशकत्वात्, तथाहि– जगत् प्रासादधावल्ययोगि काककार्ष्ण्ययोगित्वात् । तथा महोदध्याधाराऽग्नियोगि तत्[^611] महानसधूमयोगित्वात् पूर्वोपलब्धजगत्वदिति । लोकविरोधः अन्यत्राप्यविशिष्ट । तन्न पक्षधर्मत्वं हेतोर्गमकत्वाङ्गम् ।

[^607]: तुलना–न हि शकटे धर्मिणि उदेष्यत्ताया साध्याया कृतिकाया उदयोऽस्ति तस्य कृतिकाधर्मत्वात् ततो न पक्षधर्मत्वम् ।–  \[प्रमाणप॰ पृ॰ ७१ । प्रमेयक॰ पृ॰ ३५४ । स्या॰ र॰ पृ॰ ५१९ । प्रमेयर॰ ३ । १५ । प्रमाणमी॰ पृ॰ ४० ।\]  नन्वेवमपि “श्व उदेष्यति सविता अद्यतनादित्योदयात्, जाता समुद्रवृद्धि शशाङ्कोदयदर्शनात्” इत्यादिप्रयोगेषु हेतो पक्षधर्मत्वाभावेऽपि गमकत्वोपलब्धेर्न पक्षधर्मत्व तल्लक्षणम् । – \[सन्मति॰ टी॰ पृ॰ ५९१ ।\] 


[^608]: तथा न चन्द्रोदयात् समुद्रवृद्ध्यनुमान चन्द्रोदयात् पूर्व पश्चादपि तदनुमानप्रसङ्गात् । चन्द्रोदयकाल एव तदनुमान तदैव व्याप्तेर्गृहीतत्वादिति चेत्, यद्येव तत्कालसम्बन्धित्वमेव साध्यसाधनयो, तदा च स एव कालो धर्मी तत्रैव च साध्यानुमान चन्द्रोदयश्च तत्सम्बन्धीति कथमपक्षधर्मत्वम् ? – \[प्रमाणवा॰ स्ववृ॰ टी॰ १ । ३ ।\] 


[^609]: कृतिकोदयादौ ।


[^610]: तुलना–कालादिवर्मिकल्पनायामतिप्रसङ्ग । – \[प्रमाणस॰ पृ॰ १०४ ।\]  यदि पुनराकाश कालो वा धर्मी तस्योदेष्यच्छकटवत्त्व साध्य कृतिकोदयसाधन पक्षधर्म एवेति मतम्, तदा धरित्रीधर्मिणि महोदघ्याधाराग्निमत्त्व साध्य महानसधूमवत्त्व साधन पक्षधर्मोऽस्तु तथा च महानसधूमो महोदधौ अग्नि गमयेदिति न कश्चिदपक्षधर्मो हेतु स्यात् । – \[प्रमाणप॰ पृ॰ ७१ ।\]  तत्त्वार्थश्लो॰ पृ॰ २०० ।  \[सन्मति॰ टी॰ पृ॰ ५९१ । स्या॰ र॰ पृ॰ ५१९ । जैनतर्कभा॰ पृ॰ १२ ।\]  कृतिकोदयपूरादे कालादिपरिकल्पनात् । यदि स्यात्पक्षधर्मत्व चाक्षुषत्वं न किञ्चनौ किं ध्वनौ – \[जैनतर्कवा॰ वृ॰ पृ॰ १४० । न्यायाव॰ टी॰ पृ॰ ३५ ।\] 


[^611]: जगत् ।


नापि[^612] सपक्षे सत्वम्, “अनित्यः शब्दः श्रावणत्वात्, सर्वं क्षणिकं सत्त्वात्”  इत्यादेः सपक्षे सत्त्वाभावेऽपि गमकत्वप्रतीतेः । विपक्षे बाधकप्रमाणबलात् अन्तर्व्याप्तिसिद्धेरस्य[^613][^614] गमकत्वे बहिर्व्याप्तिकल्पनाऽनर्थक्यम्, अत[^615] एव सर्वत्र गमकत्वोपपत्तेः । तन्न पक्षधर्मत्वं सपक्षे सत्त्वं वा हेतोर्लक्षणम् ।

[^612]: तुलना–नि शेष सात्मकं जीवच्छरीर परिणामिना । पुसा प्राणादिमत्त्वस्य त्वन्यथानुपपत्तित ॥ सपक्षसत्त्वशून्यस्य हेतोरस्य समर्थनात् । नूननिश्चीयते सद्भिर्नान्वयो हेतुलक्षणम् ॥ क्षणिकत्वेन न व्याप्त सत्त्वमेव प्रसिद्ध्यति । सन्दिग्धव्यतिरेकाच्च ततोऽ- सिद्धि क्षणक्षये ॥ – \[तत्त्वार्थश्लो॰ पृ॰ २०१–२०२ ।\]  सपक्षे सत्त्वरहितस्य च श्रावणत्वादे शब्दानित्यत्वे साध्ये गमकत्वप्रतीते । – \[प्रमेयक॰ पृ॰ ३५५ । स्या॰ र॰ पृ॰ ५१९ ।\] 


[^613]: पक्षीकृत एव साधनस्य साध्येन व्याप्तिरन्तर्व्याप्ति, अन्यत्र तु बहिर्व्याप्ति । यथा अनेकान्तात्मकं वस्तु सत्त्वस्य तथैवोपपत्तेः, अग्निमानयं देशो धूमवत्त्वात्, य एवं स एवं यथा पाकस्थानम् । – \[प्रमाणनय॰ ३ । ३६ ।\] 


[^614]: सत्त्वस्य श्रावणत्वस्य वा ।


[^615]: अन्तर्व्याप्तेरेव ।


विपक्षे[^616] पुनरसत्त्वमेव निश्चितं साध्याऽविनाभावनियमनिश्चयस्वरूपमेव, अतस्तदेव[^617] प्रधानं हेतोः लक्षणमस्तु[^618] अलं लक्षणान्तरेण । न च सपक्षे[^619] सत्त्वाभावे हेतोरनन्वयत्वानुषङ्गः; अन्तर्व्याप्तिलक्षणस्य[^620] तथोपपत्तिरूपस्य[^621] अन्वयस्य सद्भावात् अन्यथानुपपत्तिरूपव्यतिरेक[^622]वत्[^623] । नहि ऽदृष्टान्तधर्मिण्येव अन्वयो व्यतिरेकश्च प्रतिपत्तव्य इति नियमो युक्तः; सर्वस्य क्षणिकत्वादिसाधने सत्त्वादेरहेतुत्वप्रसङ्गात् । नहि निरन्वयं क्षणिकत्वं क्वचिदपि प्रसिद्धम्, शब्द-विद्युत्-प्रदीपादावपि विप्रतिपत्तेः[^624] ।

[^616]: तुलना– साध्याभावे विपक्षे तु योऽसत्त्वस्यैव निश्चयः । सोऽविनाभाव एवास्तु हेतो रूपात्तथाह च ॥ – \[तत्त्वार्थश्लो॰ पृ॰ २०३ । प्रमेयक॰ पृ॰ ३५६ । स्या॰ र॰ पृ॰ ५२१ ।\] 


[^617]: विपक्षासत्त्वमेव ।


[^618]: “लक्षणमलं”  \[ब॰\]  ।


[^619]: “सपक्षसत्त्वा–”  \[ब॰\]  ।


[^620]: तुलना– अन्तर्व्याप्तिलक्षणस्य तथोपपत्तिरूपस्यान्वयस्य सद्भावादन्यथानुपपत्तिरूपव्यतिरेकवत् । – \[प्रमेयक॰ पृ॰ ३५६ । स्या॰ र॰ पृ॰ ५२० ।\] 


[^621]: तथा साध्ये सत्येव उपपत्तिः साधनस्य ।


[^622]: अन्यथा साध्याभावे अनुपपत्ति अभावः साधनस्य ।


[^623]: “–कत्ववत्”  \[श्र॰\]  ।


[^624]: शब्दादीनामपि द्रव्यार्थतया नित्यत्वाभ्युपगमात् ।


यदप्युक्तम्–“पक्षधर्मत्वादिरूपत्रयासम्भवे[^625] हेतोरसिद्धत्वादिदोषानुषङ्गः” इत्यादि; तदप्यसमीक्षिताभिधानम्, अन्यथानुपपत्तिनिश्चयलक्षणत्वादेव[^626] अस्य[^627] असिद्धत्वादिदोपपरिहारसिद्धेः[^628] । स्वयमसिद्धस्य अन्यथानुपपत्तिनियमनिश्चयासम्भवो विरुद्धाऽनैकान्तिकवत् । तथापि[^629] अविनाभावप्रपञ्चत्वात् पक्षधर्मत्वादेः असिद्धादि द्धत्वादि व्यवच्छेदार्थमभिधाने निश्चितत्वस्यापि रूपान्तरस्य अज्ञातासिद्धताव्यवच्छेदार्थम्,[^630] अबाधितविषयत्वादेश्च बाधितविषयत्वादिव्यवच्छित्तये अभिधानप्रसङ्गः । तन्न सौगतपरिकल्पितं पक्षधर्मत्वादिरूपत्रयं हेतोर्लक्षणं युक्तम् ।

[^625]:  \[पृ॰ ४३८ पं॰ १२ ।\] 


[^626]: तुलना–हेतोरन्यथानुपपत्तिनियमनिश्चयादेव दोषत्रयपरिहारसिद्धे, स्वयमसिद्धस्य अन्यथानुपपत्तिनियमनिश्चयासभवात् अनैकान्तिकविपरीतार्थवत् । तस्य तथोपपत्तिनियमनिश्चयरूपत्वात् । तस्य च असिद्धे व्यभिचारिणि विरुद्धे च हेतावसम्भावनीयत्वात् । – \[प्रमाणप॰ पृ॰ ७२ । तत्त्वार्थश्लो॰ पृ॰ २०३ । प्रमेयक॰ पृ॰ ३५४ । स्या॰ र॰ पृ॰ ५२१ । प्रमेयर॰ ३ । १५ । प्रमाणमी॰ पृ॰ ४० ।\] 


[^627]: हेतो – \[आ॰ टि॰\]  ।


[^628]: “–हारप्रसि–”  \[श्र॰\] ,  \[ब॰\]  ।


[^629]: असिद्धादीनाम् अविनाभावशून्यत्वे सत्यपि । तुलना–रूपत्रयस्य सद्भावात्तत्र तद्वचनं यदि । निश्चितत्वस्वरूपस्य चतुर्थस्य वचो न किम् ॥ त्रिषु रूपेषु चेद्रूपं निश्चितत्वं न साधने । नाज्ञातासिद्धता हेतो रूप स्यात्तद्विपर्यय ॥ – \[तत्त्वार्थश्लो॰ पृ॰ २०३ । प्रमाणप॰ पृ॰ ७२ । स्या॰ र॰ पृ॰ ५२१ ।\] 


[^630]: अज्ञात सन्नसिद्ध तद्भावस्तत्ता – \[आ॰ टि॰\]  ।


 यौगपरिकल्पितस्य पाञ्चरूप्यस्य प्रतिविधानम्–

नापि यौगोपकल्पितं[^631] पञ्चरूपत्वम्, पक्षधर्मत्वादिरूपत्रयस्य प्रागेव प्रत्याख्यातत्वात्, साध्याऽविनाभावव्यतिरेकेणाऽपरस्य[^632] अबाधितविषयत्वादेरप्यसम्भवात्, अतस्तदेव[^633] प्रधान हेतोर्लक्षणमस्तु किं[^634] पञ्चरूपकल्पनया ? नहि “अनुष्णोऽग्निर्द्रव्यत्वात् जलवत्” इत्यादावपि[^635] अविनाभावाभावादन्यद् बाधितविषयत्वं नाम प्रतीयते, बाधितविषयत्व-अविनाभावयोः[^636] विरोधात् । साध्यसद्भाव एव हेतोः धर्मिणि सद्भावः अविनाभाव, तदभावे[^637] एव च तत्र[^638] तत्सम्भवो[^639] विषयबाधेति ।

[^631]: तत्र परोक्षोऽर्थो लिङ्ग्यते गस्यतेऽनेनेति लिङ्गम्, तच्च पञ्चलक्षणम् । कानि पुन पञ्चलक्षणानि ? पक्षधर्मत्व सपक्षधर्मत्व विपक्षाद्व्यावृत्तिरबाधितविषयत्वमसत्प्रतिपक्षत्वञ्चेति । सिसाधयिषितधर्मविशिष्टो धर्मी पक्ष, तद्धर्मत्व तदाश्रितत्वमित्यर्थ । साध्यधर्मयोगेन निर्ज्ञातं धर्म्यन्तर सपक्ष तत्रास्तित्वम् । साध्यधर्मसस्पर्शशून्यो धर्मी विपक्ष ततो व्यावृत्ति । अनुमेयस्यार्थस्य प्रत्यक्षेणागमेन वाऽनपहरणमबाधितविषयत्वम् । सशयबीजभूतेनार्थेन प्रत्यनुमानतया प्रयुज्यमानेनानुपहतत्वमसत्प्रतिपक्षत्वम् । एतै पञ्चभिर्लक्षणैरुपपन्न लिङ्गमनुमापक भवति । – \[न्यायम॰ पृ॰ १७० । न्यायकलि॰ पृ॰ २ । न्यायसा॰ पृ॰ ६ ।\]  पञ्चसु वा चतुर्पु वा रूपेषु हेतोरविनाभाव परिसमाप्यतेतस्मादबाधितत्वासत्प्रतिपक्षितत्वरूपद्वयससूचनाय निगमनमिति – \[न्यायवा॰ ता॰ पृ॰ ३०२ ।\]  अतश्चानयो कालात्ययापदिष्टप्रकरणसमयो व्यवच्छदार्थमबाधितविषयत्वमसत्प्रतिपक्षत्व च समानतन्त्रगतमभ्यूह्यम्, चशब्दस्यानुक्तसमुच्चयार्थत्वात् । – \[प्रश॰ व्यो॰ पृ॰ ५६५ ।\] 


[^632]: तुलना–साघ्याविनाभावित्वव्यतिरेकेणापरस्य अबाधितविषयत्वादेरसम्भवात् – \[प्रमेयक॰ पृ॰ ३५७ ।\] 


[^633]: अविनाभावित्वमेव ।


[^634]: तुलना–अन्यथानुपपन्नत्वं रूपै किं पञ्चभि कृतम् । नान्यथानुपपन्नत्व रूपैः किं पञ्चभि कृतम् ॥ – \[प्रमाणप॰ पृ॰ ७२ । स्या॰ र॰ पृ॰ ५२७ ।\] 


[^635]: “–दावपिविनाभावादन्यद्”  \[आ॰\] , “–दावविनाभावाभावादन्यद्”  \[श्र॰\]  ।


[^636]: तुलना–बाधाया अविनाभावस्य च विरोधादति । तथाहि–सत्यप्यविनाभावे यथोक्ते बाधासम्भव मन्यमानैरबाधितविषयत्व रूपान्तरमुच्यते, सा चेय तत्सम्भावना न सभवति बाधाया अविनाभावेन विरोधात् सहानवस्थानलक्षणात् । तमेव विरोध साधयन्नाह–अविनाभावो हि इत्यादि । सत्येव हि साध्यधर्मे भावो हेतोरविनाभाव उच्यते, प्रमाणबाधा तु तस्मिन्नसति । यदि हि सत्येव तस्मिंस्तदभावविषय प्रमाण प्रवर्तेत तदास्य भ्रान्तत्वादप्रमाणतैव स्यादिति कुतो बाधा ? तत स हेतुस्तल्लक्षण साध्याविनाभावी धर्मिणि स्यात् अत्र च साध्यधर्म कथन्न भवेत् यतो बाधावकाश स्यात् । तस्मादविनाभावस्य प्रमाणबाधायाश्च सहानवस्थानम्, अविनाभावेनोपस्थापितस्य च तदभावस्य परस्परपरिहारस्थितिलक्षणतया विरोधेन एकत्र धर्मिण्यसभवादिति । – \[हेतुबि॰ टी॰ पृ॰ १९५ब् । वादन्यायटी॰ पृ॰ १३८ । न्यायमं॰ पृ॰ ४४८ । प्रमेयक॰ पृ॰ ३५७ । प्रमाणमी॰ पृ॰ ४१ ।\] 


[^637]: साघ्याभाव एव ।


[^638]: धर्मिणि विपक्षे ।


[^639]: हेतुसम्भव ।


किञ्च, अबाधितविषयत्व[^640] निश्चितम्, अनिश्चितं वा हेतोर्लक्षणं स्यात् ? न तावदनिश्चितम्, अतिप्रसङ्गात्, अज्ञायमानस्य ज्ञापकहेत्वनङ्गत्वाच्च । नापि निश्चितम्; तन्निश्चयनिबन्धनाऽसम्भवात्[^641] । तन्निबन्धनं[^642] हि अनुपलम्भः, संवादः, अन्यद्वा किञ्चित् ? तत्राद्यविकल्पोऽयुक्तः, सर्वात्मसम्बन्धिनोऽनुपलम्भस्य[^643] असिद्धाऽनैकान्तिकत्वात् ।  द्वितीयविकल्पोप्यनुपपन्नः; प्रागनुमानप्रवृत्तेः संवादस्याऽसिद्धत्वात् । तदुत्तरकालं[^644] तत्सिद्ध्यभ्युपगमे[^645] त्वन्योन्याश्रयः, तथाहि–अनुमानात् प्रवृत्तौ[^646] संवादसिद्धिः; ततश्च अबाधितविषयत्वसिद्धेरनुमानप्रवृत्तिरिति । अथान्यत् किञ्चित्, तत् किं तद्विषयं प्रमाणान्तरम्, अविनाभावावगमो वा ? तत्र प्रमाणान्तरात्[^647] कुतश्चिदबाधितविषयत्वावगमे हेतोरकिञ्चित्करत्वं साध्यस्यापि अत[^648] एवावगमात् । न ह्यसति साध्यसद्भावावगमे तद्वाधाविरहो निश्चेतुं[^649] शक्यः । अथाविनाभावावगमात् तदवगमः;[^650] तन्न; पञ्चरूपयोगिनि हेतावविनाभावपरिसमाप्तिवादिनाम्[^651] अबाधितविषयत्वस्याऽनवगमे[^652] अविनाभावाऽवगमस्यैवाऽसम्भवात् । ततोऽबाधितविषयत्वस्याऽसिद्धेः न तद्धेतोर्लक्षणं युक्तम् ।

[^640]: तुलना– किञ्चावाधितविषयत्व निश्चितमनिश्चित वा हेतोर्लक्षण स्यात् ? – \[प्रमेयक॰ पृ॰ ३५८ ।\] 


[^641]: अबाधितविषयत्वनिश्चय ।


[^642]: तुलना–तन्निबन्धन ह्यनुपलम्भ, सवादो वा स्यात् । – \[प्रमेयक॰ पृ॰ ३५८ ।\] 


[^643]: तुलना–सर्वादृष्टिश्च सन्दिग्धा स्वादृष्टिर्व्यभिचारिणी । विन्ध्याद्रिरन्ध्रदूर्वादेरदृष्टावापि सत्त्वत ॥ – \[तत्त्वसं॰ पृ॰ ६५ ।\]  स्वसर्बानुपलम्भयो । आरेका- सिद्धते – \[न्यायवि॰ का॰ ४०६ । तत्त्वार्थश्लो॰ पृ॰ १३ । सन्मति॰ टी॰ पृ॰ १८ । आत्मतत्त्ववि॰ पृ॰ ९४ । तर्कभा॰ मो॰ लि॰ पृ॰ २२ । न्यायली॰ पृ॰ २२ ।\]  सर्वसम्बन्धिनोऽनुपलम्भस्य सर्वज्ञत्वमन्तरेण ज्ञातुमशक्यत्वादसिद्धत्वम्, आत्मसम्बन्धिनोऽपलम्भस्तु परचेतोवृत्तिविशेषादिना व्यभिचारी ।


[^644]: अनुमानप्रवृत्त्यनन्तरम् ।


[^645]: सवादसिद्धिस्वीकारे ।


[^646]: अर्थक्रियाया सत्याम् अर्थक्रियास्थितिलक्षण सवाद सिद्ध्यति ।


[^647]: तुलना–तद्वाधाभावनिर्णीति सिद्धा चेत्साधनेन किम् । यथैव हेतोर्विषयस्य बाधासद्भावनिश्चये ॥ – \[तत्त्वार्थश्लो॰ पृ॰ २०५ ।\]  तदाप्यकिञ्चित्करत्व हेतो, यथैव हि हेतोर्विषयस्य बाधासद्भावनिश्चये तत्साधनासमर्थत्वादकिञ्चत्करत्व तथैव बाधाविरहनिश्चये कुतश्चित्तस्य सद्भावसिद्धेस्तत्साधनाय प्रवर्तमानस्य सिद्धसाधनादपि इति । – \[स्या॰ र॰ पृ॰ ५२६ ।\] 


[^648]: प्रमाणान्तरादेव ।


[^649]: “विनिश्चेतुं”  \[ब॰\]  ।


[^650]: अबाधितविषयत्वावगम – \[आ॰ टि॰\]  ।


[^651]: यौगानाम् – \[आ॰ टि॰ ।\]  एतेषु पञ्चसु लक्षणेष्वविनाभाव समाप्यते – \[न्यायकलि॰ पृ॰ २ ।\] 


[^652]: “–त्वानवगमे”  \[ब॰\]  ।


नाप्यसत्प्रतिपक्षत्वम्, यतः[^653] प्रतिपक्षः तुल्यबलः, अतुल्यबलो वा सत्त्वेन प्रतिषिध्येत ? तुल्यबलत्वे बाध्यबाधकभावानुपपत्तिः । ययोस्तुल्यबलत्वं न तयोर्बाध्यबाधकभावः यथा राज्ञोः, तुल्यबलत्वञ्च पक्षप्रतिपक्षयोरिति[^654] । अतुल्यबलत्व तु अनयोः किङ्कृतम्–पक्षधर्मत्वादिभावाभावकृतम्, अनुमानबाधाजनितं वा ? न तावत् प्रथमपक्षो युक्तः, पक्षधर्मत्वादेरुभयोरप्यविशेषात् । नहि मूर्खत्वे साध्ये तत्पुत्रत्वादेः पक्षधर्मत्वादिकं न सम्भवति, शास्त्रव्याख्यानलिङ्गस्यैव[^655] वा सम्भवति । द्वितीयपक्षोऽप्यसम्भाव्यः; अनुमानबाधाया अद्याप्यसिद्धेः । नहि द्वयोः पक्षधर्मत्वाद्यविशेषे एकस्य बाध्यत्वम् अपरस्य च बाधकत्वं युक्तम्, अविशेषेणैव तत्प्रसङ्गात्[^656] । अन्योन्याश्रयश्च;  तथाहि–अतुल्यबलत्वे अनुमानबाधा, तस्याञ्च अतुल्यबलत्वमिति । ततः सूक्तम्– यथोक्ता“ल्लिङ्गात् लिङ्गिधीः अनुमानमिति ।”

[^653]: तुलना–यत प्रतिपक्षस्तुल्यबलोऽतुल्यबलो वा सन् स्यात् । – \[पमेयक॰ पृ॰ ३५९ । स्या॰ र॰ पृ॰ ५२७ ।\]  अत आह तुल्ये लक्षणे हि इत्यादि । शङ्क्यमानप्रतिहेतुना तुल्य लक्षण दर्शनादर्शनमात्रनिमित्ताविनाभावरूप यस्य तस्मिन्, दृष्ट प्रतियोगिन प्रतिहेतोर्बाधकस्य सभव स येषामपि तत्तुल्यलक्षणाना प्रतियोगी न दृश्यते तेष्वपि शका प्रतिहेतुसम्भवविषयामुत्पादयति । किं कारणम् ? अदृष्टप्रतियोगिनो दृष्टप्रतियोगिनो विशेषाभावात् । न हि तस्येतरेण कश्चिद्विशेषोऽस्ति यतस्तत्सभवो न शङ्क्येत । अथ विशेष प्रतिबन्धलक्षणोऽविनाभावनिश्चायको दृष्टप्रतिहेतोरदृष्टप्रतियोगिन इष्यते, यत प्रतियोगिसभवाशकाऽस्तमुपैति तदा सति वा विशेषे स विशेषो हेतोर्लक्षणम् । – \[हेतुबि॰ टी॰ पृ॰ २०४अ। ।\] 


[^654]: “पक्षयोरिति”  \[ब॰\]  ।


[^655]: अमूर्खोऽय शास्त्रव्याख्यानादित्यस्यापि सभवात् – \[आ॰ टि॰\]  ।


[^656]: बाध्यत्वस्य बाधकत्वस्य वा ।


ननु चास्य[^494] निष्फलत्वात् किं तत्स्वरूपनिरूपणप्रयासेन[^657] ? फलवता हि प्रमाणेन भवितव्यम् नान्येन अतिप्रसङ्गात्,[^658] इत्याशङ्कापनोदार्थं ““तत्फलम्”” इत्याद्याह । “तस्य” अनुमानस्य “फलं हानम् आदि”र्यस्य उपादानानादे तस्य “वुद्धयः ।” ननु न किञ्चिद् वास्तव प्रमाणमस्ति नापि तत्फलम् अन्यत्राऽविद्यावासनाविशेषात्, इत्यप्यविचारितरमणीयम्, तदुभयसद्भावस्य वास्तवस्य ““पूर्वपूर्वप्रमाणत्वं फलं स्यादुत्तरोत्तरम्””  \[लघी॰ का॰ ७\]  इत्यत्र प्रपञ्चतः प्ररूपितत्वात्[^659] ।

[^494]: अनुमानस्य ।


[^657]: “–पप्ररूपण–”  \[ब॰\]  ।


[^658]: काकदन्तादीनामपि निरूपणप्रसङ्गात् ।


[^659]:  \[पृ॰ २०८ ।\] 


 अविनाभावस्य तादात्म्यतदुत्पत्तिभ्यामेव नियतत्वात् कार्यस्वभावहेतावेव तत्समा वनेति बौद्धस्य पूर्वपक्ष

अत्र सौगतः प्राह–यदुक्तं ““साध्याविनाभाव””[^660] इत्यादि, तत्सूक्तम्,[^661] अविनाभावबलेनैव सर्वत्र हेतोः गमकत्वप्रतीते, सत्वविनाभावः तादात्म्यतदुत्पत्तिनियतत्वात्[^662] कार्यस्वभावहेतावेव[^663] अवतिष्ठते । तदात्म्येन हि स्वभावहेतोः अविनाभावः परिसमाप्यते, तदुत्पत्त्या[^664] तु कार्यहेतोः । न च अन्यल्लिङ्गमस्ति, अनुपलब्धेरपि[^665] स्वभावहेतौ अन्तर्भावात् । घटाद्यभावो[^666] हि घटादिविविक्तभूतलादिस्वभावः, तदनुपलब्धिश्च[^667] तद्विविक्तभूतलादिस्वभावोप[^668]लब्धिः[^669] ।

[^660]: “साध्याविनाभाववलेनैव”  \[आ॰\]  ।


[^661]: “तदसूक्तम्”  \[श्र॰\]  ।


[^662]: स च प्रतिबन्ध साध्येऽर्थे लिङ्गस्य वस्तुतस्तादात्म्यात् साध्यादर्थादुत्पत्तेश्च । अतत्स्वभावस्यातदुत्पत्तेश्च तत्राप्रतिबद्धस्वभावत्वात् । ते च तादात्म्यतदुत्पत्ती स्वभावकार्ययोरेवेति ताभ्यामेव वस्तुसिद्धि । – \[ न्यायबि॰ पृ॰ ४०–४२ ।\]  कार्यकारणाभावाद्वा स्वभावाद्वा नियामकात् । अविनाभावनियमो दर्शनान्नादर्शनात् ॥ यत् एव प्रतिबन्धवशाद् गमकत्वात्तस्मात् कार्यकारणभावाद्वा नियामकात् साध्यसाधनयोरव्यभिचारसाधकात् स्वभावाद्वा तादात्म्यलक्षणान्नियामकात् कार्यस्य स्वभावस्य च लिगस्याविनाभाव साध्यधर्म विना न भाव इत्यर्थ – \[प्रमाणवा॰ स्ववृ॰ टी॰ १ । ३३ । हेतुबि॰ टी॰ पृ॰ ६ब् ।\]  यत्तादात्म्यतदुत्पत्त्या सम्बन्ध परिनिश्चितम् । तदेव साधन प्राहु सिद्धये न्यायवादिन ॥ – \[तत्त्वस॰ पृ॰ ४२९ ।\] 


[^663]: “कार्यहेतोः स्वभाव-”  \[श्र॰\] , “कार्यसद्भावहे–”  \[ब॰\]  ।


[^664]: “–त्त्या का–”  \[ब॰\]  ।


[^665]: इमे सर्वे कार्यानुपलब्ध्यादयो दशानुपलब्धिप्रयोगा स्वभावानुपलब्धौ सग्रहमुपयान्ति – \[न्यायबि॰ पृ॰ ५५ ।\]  अनुपलब्धेस्तु स्वभावेऽन्तर्भाव । – \[तत्त्वस॰ प॰ पृ॰ ४३१ ।\]  स्वभावानुपलब्धिस्तु स्वभावहेतावन्तर्भाबितेति तस्या तादात्म्यलक्षण एव प्रतिबन्ध । व्यापककारणानुपलब्धी तु तादात्म्यतदुत्पत्तिलक्षणप्रतिबन्धवशादेव व्याप्यव्यापकयोनिंवृत्ति साधयत । – \[हेतुबि॰ टी॰ पृ॰ ७अ ।\] 


[^666]: यस्मादेकज्ञानससर्गिणो प्रत्यक्षेण एकस्य ग्रहणमेव अन्यस्याग्रहणम्, तदग्रहणमेव च तस्याभावग्रहणम्, भावे हि तस्याग्रहणायोगात् । यदाह–अन्यहेतुसाकल्ये तदव्यभिचाराच्चोपलम्भ सत्ता, तदभावोऽनुपलब्धिरसत्ता, अन्योपलब्धिश्चानुपलब्धिरिति । – \[प्रमाण बा॰ स्ववृ॰ टी॰ १ । ५ ।\] 


[^667]: घटानुपलब्धिः ।


[^668]: घटरहित ।


[^669]: “–लब्धे”  \[आ॰\]  ।


तत्प्रतिपत्तिश्च[^670] ऊहज्ञानात्; इत्यपि[^671] श्रद्धामात्रम्, कार्यहेतोरविनाभावस्य प्रत्यक्षा[^672]  नुपलम्भपञ्चकेन प्रतिपत्तेः । तथाहि–अग्निधूमव्यतिरिक्तेषु उपलभ्यमानेष्वपि भूतलाद्यर्थेषु प्रथमम् अग्निधूमयोरनुपलम्भः एकः, अनन्तरम् अग्नेरुपलम्भः ततो धूमस्य[^673] इत्युपलम्भद्वयम्, पश्चादग्नेरनुपलम्भोऽनन्तरं[^674] धूमस्याप्यनुपलम्भः इति द्वावनुपलम्भौ, इति प्रत्यक्षानुपलम्भपञ्चकेन एकस्यामपि व्यक्तौ कार्यकारणभावावगमो भवति अग्नेः कार्य धूमः । यश्च[^675] यत्कार्यः स तेन नियतः । यदि तेन[^676] नियतो न स्यात् तर्हि निरपेक्षत्वात् नित्यं[^677] सत्त्वमसत्त्वं वा स्यात् । यश्च[^678] नियतः स नियामकवान्, तदभावे स्वातन्त्र्यात् नित्यं सत्त्वासत्त्वयोः पुनः प्रसङ्गः स्यात् । ततश्चायमर्थः सम्पन्नः–यो यस्मादुत्पद्यमानः सकृदप्युपलब्धः स तस्मादेव[^679] नान्यस्मात्, अहेतोस्तदुत्पत्तौ सर्वस्मात् सर्वस्योत्पत्तिः, इति प्रत्यक्षानुपलम्भपञ्चकेन स्वभावहेतुद्वयेन[^680] च कार्यहेतोः सार्वत्रिकी व्याप्तिः प्रतीयते ।

[^670]: अविनाभावप्रतिपत्तिश्च ।


[^671]: “इत्याद्यपि”  \[ब॰\]  ।


[^672]: तुलना – \[न्यायकु॰ पृ॰ १२ टि॰ ३ ।\]  "यस्तु अग्निधूमव्यतिरिक्तदेशे प्रथम धूमस्यानुपलम्भ एक, तदनन्तरमग्नेरुपलम्भ ततो धूमस्येत्युपलम्भद्वयम्, पश्चादग्नेरनुपलम्भोऽनन्तर धूमस्याप्यनुपलम्भ इति द्वावनुपलम्भाविति प्रत्यक्षानुपलम्भपञ्चकाद् व्या प्तिग्रह इत्येषा सिद्धान्त । तदुक्तम्–धूमाधीर्वह्निविज्ञान धूमज्ञानमधीस्तस्यो । प्रत्यक्षानुपलम्भाभ्यामिति पञ्चभिरन्वय ॥ – \[जैनतर्कभा॰ पृ॰ ११ ।\]  प्रत्यक्षानुपलम्भसाधन कार्यकारणभाव । – \[हेतुबि॰ पृ॰ ५३ब्। ।\] 


[^673]: उपलम्भ इति शेष ।


[^674]: “–पलम्भाऽनन्त–”  \[आ॰\] ,  \[श्र॰\]  ।


[^675]: धूमोऽग्निनियत तत्कार्यत्वात् इति ।


[^676]: अग्निना ।


[^677]: नित्य सत्त्वमसत्त्व वा हेतोरन्यानपेक्षणात् । अपेक्षातो हि भावाना कादाचित्कत्वसभव ॥ – \[प्रमाणवा॰ १ । ३६ ।\] 


[^678]: धूमोऽग्निनियामक अग्निकार्यत्वेन तन्नियतत्वात् ।


[^679]: उत्पद्यते इति शेष ।


[^680]: आसन्नोक्त-नियतत्वनियामकत्वरूपेण – \[आ॰ टि॰\]  । पूर्वोक्त नियतत्वनियामकत्वलक्षण हेतुद्वयम् ।


स्वभावहेतोस्तु[^681] विपक्षे बाधकप्रमाणेन, यथा सत्त्वस्य क्षणिकत्वेन । तथाहि– अर्थक्रियाकारित्वलक्षणं सत्त्वम्, अर्थक्रिया च क्रमयौगपद्याभ्यां व्याप्ता, ते[^682] चाऽक्षणिकान्निवर्त्तमाने स्वव्याप्यामर्थक्रियामादाय निवर्त्तेते, सा[^683] च सत्त्वम् । कस्मात् पुनः अक्षणिकात् क्रमयौगपद्ययोर्व्यावृत्तिरिति[^684] चेत् ? नानारूपत्वात् । कालतः[^685] पौर्वापर्य हि क्रमः तद्विपरीतं यौगपद्यम्, इत्थञ्च ते नानारूपे, अक्षणिकत्वञ्च[^686] एकरूपता, एकरूपतानानारूपते[^687] च एकाश्रिते विरुद्धे, अतः अक्षणिकान्निवर्त्तमानं सत्त्वं क्षणिक एव अवतिष्ठते प्रकारान्तरासम्भवात् । नहि क्षणिकाऽक्षणिकव्यतिरिक्तस्तृतीयः प्रकारोऽस्ति यतस्तत्र[^688] अस्य[^689] वृत्तिराशङ्क्येत ।

[^681]: सन् शब्द कृतको वा, यश्चैव य सर्वोऽनित्य यथा घटादिरिति । अत्र व्याप्तिसाधन विपर्यये वाधकप्रमाणोपदर्शनम् । यदि न सर्वं सत् कृतक वा प्रतिक्षणविनाशि स्यादक्षणिकस्य क्रमयौगपद्याभ्यामर्थक्रियाऽयोगादर्थक्रियासामर्थ्यलक्षणमतो निवृत्तमित्यसदेव स्यात् । सर्वसामर्थ्योपाख्याविरहलक्षण हि निरुपाख्यमिति । – \[वादन्याय पृ॰ ७ । तत्त्वस॰ पृ॰ १४३ । हेतुबि॰ टी॰ पृ॰ १४३अ । क्षणभङ्गसि॰ पृ॰ २० । न्यायकु॰ पृ॰ ८ टि॰ १ ।\] 


[^682]: क्रमयौगपद्ये ।


[^683]: अर्थक्रिया ।


[^684]: “–यौगपद्यव्या–”  \[ब॰\]  ।


[^685]: क्रमो नाम परिपाटि कार्यान्तरासाहित्य कैवल्यमङ्कुरादे । यौगपद्यमपि तस्यापरैर्वीजादिकायै साहित्य प्रकारान्तरञ्चाङ्कुरादे, तदुभयावस्थाविरहेऽप्यन्यथाभवनम् – \[हेतुबि॰ टी॰ पृ॰ १४३ब् ।\] 


[^686]: “–कता चैक–”  \[ब॰\]  ।


[^687]: ““एकरूपता”” नास्ति  \[आ॰\] ,  \[श्र॰\]  ।


[^688]: तृतीये क्षणिकाक्षणिकबहिर्भूते प्रकारान्तरे ।


[^689]: सत्त्वस्य ।


अनुपलब्धिः पुनः सर्वा स्वभावानुपलब्धौ अन्तर्भवति । स्वभावानुपलब्धिश्च स्वभावहेतुः, तस्य च तादात्म्यमेव प्रतिबन्धः । अतोऽस्या न पृथक् प्रतिबन्धचिन्ता इति ।

 तत्प्रतिविधानपुरस्सर तादात्म्यतदुत्पत्त्यमावेऽपि अविनाभावसम्भावनात कृत्ति कोदयादिहतूना गम कत्वप्रदर्शनम्–

अत्र प्रतिविधीयते । यत्तावदुक्तम्–“अविनाभावस्तादात्म्यतदुत्पत्तिभ्यां[^690] नियतः” इत्यादि, तदसमीक्षिताभिधानम्, नहि[^691] तादात्म्यम् अविनाभावनियमनिमित्तम्; तस्मिन् सति भेदाभावेन सम्बन्धाभावे अविनाभावानुपपत्तेः, भेदाधिष्ठानत्वात् सम्बन्धस्य । न चानशार्थवादिन[^692] तादात्म्यभेदौ मनागपि उपपद्य द्ये ते । तादात्म्यं हि तत्स्वभावता, तेन साध्येन साधनस्यैक्यम्, न चैक्ये भेदः सम्भवति, भेदे वा नैक्यम्, अतः कथं तदात्मतया शिंशपा वृक्षं गमयेत् ? तादात्म्येन[^693] च गमकत्वे हेतुग्रहणवेलायामेव तदव्यतिरेकितया[^694] साध्यस्य प्रतिपन्नत्वात् नानुमानस्य साफल्यम् । न ह्यगृहीतं लिङ्गं लिङ्गिविषयां धियमाधत्ते । गृहीतौ[^695] च यदि लिङ्गप्रतीतौ न लिङ्गी प्रतिभासेत् तदा कथं तयोस्तादात्म्यम्[^696] ? प्रतिभासे[^697] तु सिद्धमनुमानस्य वफल्यम्, प्रतिज्ञार्थैकदेशता[^698] च हेतो । विपरीतसमारोपव्यवच्छेदार्थत्वात्तस्य[^699][^700] साफल्यञ्चेत्, ननु तत्स्व[^701]  रूपे प्रतिपन्ने, अप्रतिपन्ने वा विपरीतसमारोपः स्यात् ? तत्र प्रतिपन्ने कोऽवसरो विपरीतसमारोपस्य[^702] ? न हि शिरःपाण्यादिविशेषोपलम्भे स्थाणुसमारोपः समाविशति । तत्स्वरूपेऽप्रतिपन्ने तु का कथ विपरीतसमारोपस्य ?

[^690]:  \[पृ॰ ४४४ प॰ १० ।\] 


[^691]: तुलना–तथा वृक्षत्वशिंशपात्वयोर्न तादात्म्यप्रतिबन्ध साध्यसाधनभावानुपपत्तिप्रसगात् । तथाहि–धर्मिण्युपलब्धे तत्तादात्म्यादुभयोरप्युपलम्भे कथ साध्यसाधनभाव । – \[प्रश॰ व्यो॰ पृ॰ ५७१ ।\]  अपि च तादात्म्ये कथ गम्यगमकभाव, न हि तदेव कर्म कर्तृ चेति युक्तम्, तस्य भेदाश्रयत्वात् । – \[न्यायवा॰ ता॰ पृ॰ १६३ ।\]  न च तादात्म्ये गम्यगमकता घटते एकस्य सकृज्ज्ञातत्वाज्ञातत्वायोगात् । – \[बृह॰ पं॰ पृ॰ ९५ ।\]  तादात्म्ये च यदनुमान तदपि न साधीय, सिद्ध हि लिङ्ग साध्य लैङ्गिकम्, न सिद्धस्य साध्यस्य च तादात्म्यमुपपद्यते । – \[प्रक॰ पं॰ पृ॰ ६७ ।\]  न च तादात्म्ये गम्यगमकभावव्यवस्था युक्ता, तस्या भेदाश्रयत्वात् । यदि शिंशपात्वे गृह्यमाणे वृक्षमगृहीत क्व तादात्म्यम् ? गृहीत चेत् क्वानुमानम् ? – \[प्रश॰ कन्द॰ पृ॰ २०७ ।\]  अपि च यदि तादात्म्य गमकत्वागमिष्यते तदा साध्यसाधनयोर्भेदाभावेन सम्बन्धाभावादविनाभावानुपपत्ति – \[स्या॰ र॰ पृ॰ ५३३ ।\] 


[^692]: सौगतस्य ।


[^693]: तुलना–तादात्म्ये तावद् गमकत्वाङ्गे हेतुसाध्ययोरव्यतिरेके गम्यगमकभाव एव दुरुपपाद । न खल्वगृहीत लिङ्ग लिङ्गिप्रतीतिमाधातुमर्हति । तत्र लिङ्गबुद्धौ लिङ्ग लिङ्गी प्रतिभासते न वा ? अप्रतिभासे तद्बुद्ध्या तदग्रहणात् कथ तस्य तदात्मकत्वम् । प्रतिभासे तु लिङ्गवत् प्रत्यक्ष एव सोऽर्थ इति किमनुमानेन ? – \[न्यायम॰ पृ॰ ११३ ।\]  तादाम्येन च गमकत्वे हेतुप्रतिपत्तिबेलायामेव साध्यस्यापि प्रतिपन्नत्वान्नानुमानस्य साफल्यम् । – \[स्या॰ र॰ पृ॰ ३५३ ।\] 


[^694]: हेतुतादात्म्येन अभिन्नत्वात् ।


[^695]: गृहीतिशब्दस्य सप्तम्येकवचनम् । लिङ्गग्रहणे सत्यपि, चशब्दस्य अप्यर्थकत्वात् ।


[^696]: लिङ्गलिङ्गिनो ।


[^697]: लिङ्गप्रतीतौ साध्यस्य प्रतिभासे ।


[^698]: साध्यसाधनयो वृक्षत्वशिंशपात्वयो तादात्म्ये हि प्रतिज्ञैकदेशभूत यत् वृक्षत्व साध्य तत्तादात्म्यापन्न शिंशपात्वमेव च हेतु इति साध्यस्य असिद्धत्वात् हेतोरप्यसिद्धत्वमिति भाव ।


[^699]: तुलना–विपरीतसमारोपव्यवच्छेदादार्थमनुमानमिति चेत्, न, तत्स्वरूपग्रहणे विपरीतारोपणावसराभावात् । न हि शिर पाण्यादिविशेषदर्शने सति स्थाणुसमारोप प्रवर्तते, तत्र तद्भेदादुपपद्येतापि, न हि शिर पाण्यादय एव पुरुष इति, तद्ग्रहणेऽप्यपुरुषारोप काम भवेत्, इह वृक्षत्वशिंशपात्वयोरभेदात् शिंशपात्वग्रहणे सति का कथा वृक्षेतरसमारोपस्य । – \[न्यायमं॰ पृ॰ ११३ । स्या॰ र॰ पृ॰ ५३५ ।\] 


[^700]: शिंशपात्वसत्त्वादेर्हेतो – \[आ॰ टि॰\]  ।


[^701]: हेतुस्वरूपे ।


[^702]: शिंशपात्वलक्षणे हेतुस्वरूपे प्रपिपन्ने हि तदभेदाद् वृक्षत्वमपि प्रतीतमेवेति विपरीतस्य वृक्षत्वेतरत्वस्य आरोप कथ स्यात् ?


किञ्च, वृक्षत्वग्रहणे[^703] सति सामान्यग्रहणाद् विशेषाग्रहणात् स्यात् कदाचिदशिशपात्वसमारोपः, नतु शिंशपात्वग्रहणे सति अवृक्षत्वसमारोपः । शिशपात्वं हि यस्य प्रत्यक्षं[^704] वृक्षत्वं न तस्याऽप्रत्यक्षम् ।

[^703]: तुलना–अपि च वृक्षस्य ग्रहणे सति सामान्यधर्मग्रहणाद्विशेषानध्यवसायात् कदाचिदशिंशपासमारोप स्यान्न तु शिंशपात्वग्रहणे सति अवृक्षत्वसमारोपो युक्त । प्रमातुः शिंशपात्व हि यस्य प्रत्यक्षगोचर । परोक्ष तस्य वृक्षत्वमिति नातीव लौकिकम् ॥ – \[न्यायमं॰ पृ॰ ११४ ।\] 


[^704]: “प्रत्यक्षं कथं वृक्षत्वं तस्याप्रत्यक्षत्वम्”  \[श्र॰\] ,  \[ब॰\]  ।


किञ्च, साध्यसाधनयोरव्यतिरेके[^705] यथा शिशपात्वेन वृक्षत्वमनुमीयते, तथा वृक्षत्वेनापि किन्न शिंशपात्वं तादात्म्याऽविशेषात् ? अथ शिशपात्वमेव वृक्षत्वे[^706] प्रतिबद्धं न वृक्षत्वं शिंशपात्वे,[^707] न तर्हि तादात्म्याद् गमकत्वम्, अपितु अविनाभावादेव । तन्न तादात्म्ये अविनाभावस्य नियतत्वम् ।

[^705]: तुलना–तथोभयोस्तादात्म्याविशेषेऽपि शिंशपात्वेन वृक्षस्य प्रतिपत्तिवत् वृक्षत्वेन शिंशपात्वप्रतिपत्तिरपि स्यात् । – \[प्रश॰ व्यो॰ पृ॰ ५७१ ।\]  किञ्च साधसाधनयोरव्यतिरेकाद् यथा शिंशपात्वेन वृक्षत्वमनुमीयते तथा वृक्षत्वेनापि शिंशपात्वमनुमीयेत तादात्म्याविशेषात् । ततश्च सपक्षव्याप्त्यव्याप्तिभ्या कृतकत्वप्रत्यत्नानन्तरीयकत्वयोर्यो भेद उक्त स हीयेत । ननु चान्य सम्बन्ध अन्यश्च प्रतिवन्ध, द्विष्ठ सम्बन्ध, प्रतिबन्धस्तु परायत्तत्वलक्षण । तत्र शिंशपात्व वृक्षत्वे प्रतिबद्ध न वृक्षत्व शिंशपात्वे, प्रयत्नानन्तरीयकत्वमपि अनित्यत्वे नियत न त्वनित्यत्व तत्रेति, तथा धूमस्याग्नौ प्रतिबन्ध न त्वग्नेर्धूमे, सत्यमेवम्, किन्त्वेवमुच्यमाने नियम एवाङ्गीकृतो भवेन्न तादात्म्यम् । तादात्म्ये हि यथा शिंशपा शिंशपा विना न दृश्यते तथा वृक्षत्वमपि शिंशपारहित न दृश्येत, दृश्यते च खदिरादौ शिंशपारहितं वृक्षत्वम्, विद्युदादौ च प्रयत्नानन्तरीयकत्वरहितमनित्यत्वमुपलभ्यत इति कथमभेद ? विना साधनधर्मेण साध्यधर्माऽयमस्ति हि । दृष्टस्तद्व्यतिरेकेण तदात्मा चेति कैतवम् ॥ – \[न्यायमं॰ पृ॰ ११४ । प्रक॰ पं॰ पृ॰ ६७ । स्या॰ र॰ पृ॰ ५३५ ।\] 


[^706]: “–क्षत्वेन प्रति–”  \[श्र॰\]  ।


[^707]: “–पात्वेन न तर्हि”  \[श्र॰\]  ।


नापि तदुत्पत्तौ; वह्न्युत्पन्नेष्वपि[^708] धूमधर्मेषु श्यामत्वादिषु अविनाभावस्याऽनुपलब्धेः । न च सामान्ययोः कार्यकारणभावः किन्तु विशेषयोः, ययोश्चाऽनयोर्महानसादौ[^709] कार्यकारणभावोऽवगतः न तयोर्गम्यगमकभावः, ययोस्तु पर्वतस्थयोः गम्यगमकभावः न तयोः कार्यकारणभावोऽवगतः । न चानवगते तस्मिन्[^710] तयोरविनाभावो[^711] ग्रहीतुं शक्यः ।  न च अगृहीतोऽसौ[^712] अनुमानाङ्गम् । तदानीं[^713] ग्रहणे तु हेतुप्रतिपत्तिसमय एव साध्यप्रतिपत्तेर्जातत्वात्[^714] किमनुमानेन ?

[^708]: तुलना–कार्यहेतुरपि न सभवति, भवतां हि क्षणयोर्वा कार्यकारणभावो भवेत्, सन्तानयोर्वा ? यदि धूम कार्यत्वादनलमनुमापयेत् कटुमलिनगगनगामित्वादिधर्मैरपि तस्य गमको भवेत् । न च कथञ्चित्तत्कार्यत्व कथञ्चिदतत्कार्यत्वञ्च धूमस्योपपन्नम्, सर्वात्मकस्य तदन्वयव्यतिरेकानुविधायिप्रभवत्वात् । – \[न्यायम॰ पृ॰ ११६ । स्या॰ र॰ पृ॰ ५३५ ।\] 


[^709]: कार्यकारणभूतयो धूमाग्न्यो ।


[^710]: कार्यकारणभावे ।


[^711]: पर्वतस्थधूमाग्न्यो ।


[^712]: अविनाभाव ।


[^713]: अनुमानप्रयोगकाले तु कार्यकारणयो अविनाभावग्रहणे स्वीक्रियमाणे ।


[^714]: “–पत्तेर्ज्ञाति–”  \[श्र॰\]  ।


तादात्म्यतदुत्पत्तिभ्याम्[^715] अविनाभावप्रतिनियमे च कथं कृत्तिकोदय-शकटोदययोः चन्द्रोदय-समुद्रवृद्ध्योश्च[^716] गम्यगमकभावस्तत्र[^717] तादात्म्यतदुत्पत्त्योरभावात् ।

[^715]: तुलना–एव सर्वत्र देशकालाविनाभूतमितरस्य लिङ्गम्, शास्त्रे कार्यादिग्रहण निदर्शनार्थं कृ त नावधारणार्थम् । कस्मात् ? व्यतिरेकदर्शनात् । तद्यथा अध्वर्युरोश्रावयन् व्यवहितस्य होतुर्लिङ्गम्, चन्द्रोदय समुद्रवृद्धे कुमुदविकाशस्य च, शरदि जलप्रसादोऽगस्त्योदयस्येति । एवमादि तत्सर्वमस्येदमिति वचनात् सिद्धम् । – \[प्रश॰ भा॰ पृ॰ ५६२ । न्यायमं॰ पृ॰ ११७ ।\]  न च तादात्म्यतदुत्पत्तिलक्षणप्रतिबन्धाभ्युपगमे रूपदर्शनात् स्पर्शानुमानम्, उदयादस्तमयप्रतिपत्ति, कृत्तिकोदयाच्च रोहिण्यनुमान न स्यात् तादात्म्यतदुत्पत्त्यभावात् । – \[प्रश॰ व्यो॰ पृ॰ ५७१ ।\]  अपि च रसादन्यद्रूप रससमानकालमनुमिमतेऽनुमातार, न चानयोरस्ति कार्यकारणभावस्तादात्म्य वा । अपि चाद्यतनस्य सवितुरुदयस्य ह्यस्तनेन सवितुरुदयेन चन्द्रोदयस्य च समानकालस्य समुद्रवृद्ध्या मध्यनक्षत्रदृष्ट्या चाष्टमास्तमयोदयस्य न कार्यकारणभावस्तादात्म्य बा, अथ च दृष्टो गम्यगमकभाव । – \[न्यायवा॰ ता॰ पृ॰ १६१-१६३ । प्रक॰ प॰ पृ॰ ६७ । प्रश॰ क॰ पृ॰ २०९ । तत्त्वार्थश्लो॰ पृ॰ १९९ । सन्मति॰ टी॰ पृ॰ ५९३ । स्या॰ र॰ पृ॰ ५३६ ।\] 


[^716]: “–वृद्ध्योर्वा ग–”  \[ब॰\]  ।


[^717]: कृत्तिकोदयादिहेतौ ।


यदप्युक्तम्–“अविनाभावस्य[^718] प्रत्यक्षानुपलम्भपञ्चकेन प्रतिपत्तेः” इत्यादि, तदप्यसाम्प्रतम्, प्रत्यक्षस्य अविकल्पकतया अनुपलम्भस्यापि अर्थान्तरोपलम्भस्वभावस्य तथाभूततया[^719] शतशोऽपि प्रवृत्तस्य व्याप्तिग्रहणे सामर्थ्यासम्भवात् । नहि निर्विकल्पकम् “इदमस्मिन् सत्येव भवति अतोऽन्यथा[^720] न भवत्येव” “इत्येतावतो व्यापारान् कर्त्तु समर्थं सन्निहितविषयबलोत्पत्तेरविचारकत्वाच्च” इत्युक्तमनन्तरमेव[^721] । नापि तत्प्रभवो[^722] विकल्पः, तस्य भवता[^723] प्रामाण्यानभ्युपगमात् ।

[^718]:  \[पृ॰ ४४४ प॰ १६ ।\] 


[^719]: अविकल्पतया – \[आ॰ टि॰\]  ।


[^720]: साध्याभावे ।


[^721]:  \[पृ॰ ४२७ पं॰ २ ।\] 


[^722]: निर्विकल्पकजन्यो विकल्प ।


[^723]: सौगतेन ।


व्यावृत्त्योर्लिङ्गलिङ्गित्व[^724] प्रतिबन्धस्तु वस्तुनोः ।  
विकल्पैर्ग्रहण तस्य[^725] को ब्रूयात् सौगतात् परः ॥  \[न्यायम॰ पृ॰ ११७\]   

[^724]: तुलना–अपि च–व्यावृत्त्योर्लिङ्गलिङ्गित्व प्रतिवन्धश्च वस्तुनो । विकल्पैर्ग्रहण तस्य कथ सङ्गच्छतामिदम् ॥ – \[न्यायम॰ पृ॰ ११७ ।\]  यो हि तादात्म्यतदुत्पत्तिस्वभाव प्रतिवन्ध इष्यते स किं वस्तुधर्मो विकल्पारोपिताकारधर्मो वा ? तत्र नायमारोपितधर्मो भवितुमर्हति, वस्तु वस्तुना जन्यते वस्तु च वस्तुस्वभाव भवेत् तस्माद्वस्तुधर्म प्रतिवन्ध । विकल्पैश्च वस्तु न स्पृश्यते तत्प्रतिबन्धश्च निश्चीयत इति चित्रम् । इदञ्च स्वभाषितम् वस्तुनो प्रतिबन्धस्तादात्म्यादि गम्यगमकत्वञ्च विकल्पारोपितयोरपोहयो । तदेवमन्यत्र प्रतिवन्ध अन्यत्र तद्ग्रहणोपाय अन्यत्र प्रतीति अन्यत्र प्रवृत्तिप्राप्ती इति सर्वं कैतवम् । – \[न्यायम॰ पृ॰ ३४ ।\] 


[^725]: प्रतिवन्धस्य अविनाभावरूपस्य ।



यदपि–“स्वभावहेतोर्विपक्षे बाधकप्रमाणेन व्याप्तिः प्रतीयते” इत्याद्युक्तम्,[^726] तदप्यु  क्तिमात्रम्; यतो विपक्षे वाधकं प्रमाणं क्रमयौगपद्यानुपलम्भलक्षणमनुमा[^727]नम्[^728] । अनुमानञ्च सिद्धव्याप्तिकमेव स्वसाध्यसिद्धये प्रभवति नान्यथाऽतिप्रसङ्गात् । व्याप्तिश्च तत्राप्यनुमानान्तरेण[^729] प्रतीयते, प्रथमानुमानेन वा ? अनुमानान्तरेण चेत्; अनवस्था । प्रथमानुमानेन चेद्; अन्योन्याश्रयः । अतोऽनुमानमिच्छता भवता व्याप्तिग्राही तर्कः प्रमाणान्तरं प्रतिपत्तव्यः, प्रत्यक्षानुमानाभ्यां तद्ग्रहणानुपपत्तेः[^730] इति ।

[^726]:  \[पृ॰ ४४५ प॰ ११ ।\] 


[^727]: “–लक्षणमनुमानञ्च सि–”  \[ब॰\]  ।


[^728]: अनुमीयतेऽनेनेति अनुमान हेतु ।


[^729]: नित्यमर्थक्रियाशून्य क्रमयौगपद्यानुपलम्भात् इत्यत्र ।


[^730]: व्याप्तिग्रहणानुपपत्ते ।


 विवृतिव्याख्यानम्–

एतदेवाह–““नहि”” इत्यादि । तत् साध्यम् आत्मा यस्य तस्य भावः “तादात्म्यम्,” तस्मात् साध्याद् आत्मलाभः “तदुत्पत्तिः,” पुनरनयोः इतरेतरयोगलक्षणो द्वन्द्वः । ननु स्वन्तत्वा[^731]त्[^732] तदुत्पत्तिशब्दस्य पूर्वनिपातः प्राप्नोति; तन्न; अस्य लक्षणस्य[^733] लक्षणहेत्वोः क्रियायाः  \[जैनेन्द्रव्या॰ २ । २ । १०४\]  इत्यनेन अनैकान्तिकत्वात्[^734] । ते “तादात्म्यतदुत्पत्ती नहि” नैव “ज्ञातुं शक्येते ।” कथमित्याह–““विना””[^735] इत्यादि । साध्याभावप्रकारेण “अन्यथा” या “अनुपपत्तिः” अघटना साधनस्य तस्याः सम्बन्धी ग्राहकत्वेन “तर्कः” तेन विना । तदेवं वृक्षत्वशिंशपात्वादौ तादात्म्यादेः सद्भावेऽपि अविनाभाववलेनैव शिंशपात्वादेरेव वृक्षादिकं प्रति गमकत्वम् न वृक्षत्वादेः[^736] शिशपादिकं प्रति इति प्रतिपाद्य, इदानीं तदभावेऽपि[^737] तद्वलेनैव[^738] गमकत्वं प्रतिपादयन्नाह–““ताभ्याम्”” इत्यादि । “ताभ्यां” तादात्म्यतदुत्पत्तिभ्यां “विनैव एकलक्षणस्य” अविनाभावस्य “सिद्धिः” निष्पत्तिः निर्णीतिर्वा । एतदेव समर्थयमानः प्राह–““नहि”” इत्यादि । हिर्यस्मात्[^739] “न वृक्षादिः” आदिशब्देन रसादिपरिग्रहः । “छायादेः” अत्रापि आदिशब्देन रूपादिस्वीकारः, “स्वभावः” वृक्षादिछायाद्योः[^740] देशादिविभेदात्,[^741] “कार्यं वा” सहभावात् इत्यभिप्रायः ।

[^731]: “श्च्यन्तत्वात्”  \[श्र॰\] , “स्वल्पान्तरत्वात्”  \[ब॰\]  ।


[^732]: “सु” इति सज्ञा जैनेन्द्रव्याकरणे पाणिनिव्याकरणस्य “धि” सज्ञाया स्थाने प्रयुज्यते । द्वन्द्वे सु ।  \[१ । ३ । ९७ ।\]  द्वन्द्वे से स्वन्त पूर्वं प्रयोक्तव्यम् । – \[जैनेन्द्रव्या॰ ।\] 


[^733]: “द्वन्द्वे सु” इति व्याकरणसूत्रस्य ।


[^734]: अत्र हि हेतुशब्द स्वन्तस्तथापि नास्य पूर्वनिपात ।


[^735]: “–मित्याद्याह”  \[ब॰\]  ।


[^736]: “वृक्षादेः”  \[ब॰\]  ।


[^737]: तादात्म्यतदुत्पत्त्यभावेऽपि ।


[^738]: अविनाभाववलेनैव ।


[^739]: “हि य–”  \[ब॰\]  ।


[^740]: वृक्षादि छायादेर्न स्वभाव देशादिभेदात्, न च कार्यं सहभावात् – \[आ॰ टि॰\]  ।


[^741]: “देशादिभे–”  \[श्र॰\] ,  \[ब॰\]  ।


ननु[^742] च आस्वाद्यमानात् रसात् वृक्षाच्च सामग्री[^743] अनुमीयते ततो रूपस्य छायायाश्चा  नुमानम् अनुमितानुमानात्,[^744] इत्यप्यसत्; तथा व्यवहागभावात् । नहि आस्वाद्यमानाद् रसाद् व्यवहारी सामग्रीमनुमिनोति;[^745] वर्त्तमानरूपादेरप्रतीतिप्रसङ्गात् । तथा च “इदमाम्रफलम् एवंविधरूपम् एवंविधरसत्वात्” इत्यनुमानम्,[^746] पावकरूपदर्शनात् तत्समकालोष्णस्पर्शानुमानम्, तदर्थिनः[^747] तत्र[^748] प्रवृत्तिश्च[^749] न प्राप्नोति । व्यवहारानुसारेण च भवता[^723] प्रमाणचिन्ता प्रतन्यते प्रामाण्य व्यवहारेण  \[प्रमाणवा॰ २ । ५\]  इत्यभिधानात् । सामग्रीतो[^750] रूपानुमाने च कारणात्[^751] कार्यानुमानप्रमङ्गात् लिङ्गसङ्ख्याव्याधातः[^752] स्यात् । ततः सिद्धम्– अकार्यादस्वभावाच्च वृक्षादेः छायाद्यनुमानम् । तर्हि व्यभिचारोऽत्र भविष्यति इत्यत्राह– ““नच”” इत्यादि । “नच” नैव वृक्षादेः छायाद्यनुमाने विसंवादो व्यभिचागेऽस्ति तत्प्राप्तिप्रतीतेः । अत्रैवार्थे[^753] दृष्टान्तान्तरमाह–

[^723]: सौगतेन ।


[^742]: एकसामग्र्यधीनस्य रूपादे रसतो गति । हेतुधर्मानुमानेन धूमेन्धनविकारवत् ॥ या च रसतो मधुरादिकात् रूपादे, आदिशब्दात् गन्धस्य स्पर्शस्य च एकसामग्र्याधीनस्य रसादिना सह एकसामग्र्यायत्तस्य गति, सा कथमित्याह हेतुधर्मानुमानेन रसकारणस्य धर्मो रसादिसहचररूपजनकत्व तदनुमानेन रसाद् रूपादिगति । न हि कार्य रस कारणमन्तरेण, कारणञ्चास्य रससहकारिरूपजनक पुञ्जात् पुञ्जोत्पत्ते । अतस्तस्मिन्ननुमितेऽनुमितमेव रूपम् धूमेन्धनविकारवत् । धूमाद् हेतुधर्मानुमानेन इन्धनविकारस्य अङ्गारादेर्धूमसहचरस्यैव वानुमानम् । – \[प्रमाणवा॰ मनोरथ॰ ३ । ८ ।\]  तेनायमर्थो रसात् सकाशात् तद्धेतो रससमानकालभाविरूपजनकत्वन्निश्चीयते, एव हि तस्य रससमानकालभाविरूपजनकत्व निश्चीयते । यदि समानकालभाविनो रूपस्यापि निश्चय स्यात् तेनातीतैककालानामेकैव गति कार्यलिङ्गजा । – \[प्रमाणवा॰ स्ववृ॰ टी॰ ३ । ८ । हेतुबि॰ टी॰ पृ॰ ५४अ। ।\] 


[^743]: “सामाग्र्यानु–”  \[ब॰\] , “सामग्र्यानु–”  \[श्र॰\]  ।


[^744]: “अनुमित्यनुमा–”  \[आ॰\] ,  \[ब॰\]  ।


[^745]: तुलना–समानक्षणयोर्गम्यगमकभावोपलब्धेः; तयाहि–न्यक्षणात् समानकाल स्पर्शोऽनुमीयते न पूर्व, तत्र एकमामग्यधीनत्वामभप एव । न च रूपस्पर्शयोः परस्परोत्पत्तौ कारणत्वे प्रमाणमस्ति इतरान्वयम्येतरयानुपलव्ये । – \[प्रश॰ व्यो॰ पृ॰ ५७१ ।\]  लोकिकानाञ्चैवद्रसाद् रूपानुमानम् । न चैते पिशितचक्षुप क्षणानामन्योन्यभेदमध्यवस्यन्ति । न चानध्यवस्यन्त प्रवृत्तस्पोपादानसामर्थ्य रसहेतुमनुमातुमुत्सहन्ते । – \[न्यायवा॰ ता॰ पृ॰ १६३ ।\]  लोकम्येत्यमप्रतीते, रूपमेव रसाल्लोक प्रतिपद्यते । लौकिकी च प्रतीति परीक्षकैरप्यनुसरणीया । – \[प्रक॰ प॰ पृ॰ ६७ । यृह॰ पं॰ पृ॰ १४ ।\] 


[^746]: न प्राप्नोतीत्यर्थ किन्तु इदमामूफलमेवबिवसागग्रीकमिति प्राप्ति – \[आ॰ टि॰\]  ।


[^747]: स्प-उष्णस्पर्शार्थिन ।


[^748]: रूपादी न प्रवृत्ति प्राप्नोति किन्तु सामव्याम् – \[आ॰ टि॰\]  ।


[^749]: “प्रतिपत्तिश्च”  \[ब॰\]  ।


[^750]: तुलना–तथा च रसात् कार्यात्तत्कारण रूपमनुमातव्य ततश्चानुमिताद्रूपात् कारणात् तत्कार्य रसममानकाल रूपमनुमातव्य तथा च कारणात् कार्यानुमान तादात्म्यतदुत्पत्तिभ्यामन्यदिति नाभ्यामेव प्रतिबन्धसिद्धि । – \[न्यायवा॰ ता॰ पृ॰ १६२ । प्रक॰ पं॰ पृ॰ ६७ । वृह॰ प॰ पृ॰ ९४ ।\]  रसादेकसामग्र्यनुमानेन रूपानुमानमिच्छद्भिरिष्टमेव किञ्चित्कारणं हेतुर्यत्र सामर्थ्याप्रतिबन्धकारणान्तरावैकल्ये । – \[परीक्षामु॰ ३ । ६० । सन्मति॰ टी॰ पृ॰ ५९३ । प्रमाणनय॰ ३ । ६६ । प्रमाणमी॰ पृ॰ ४३ ।\] 


[^751]: यदि सामग्री कारण रूपादयस्तु कार्य तदा स्वभावलिङ्ग कार्यलिङ्ग कारणलिङ्गमिति पयप्रसक्ते – \[आ॰ टि॰\]  ।


[^752]: त्रीण्येव च लिङ्गानि । अनुपलब्धि स्वभावकार्ये चेति । – \[न्यायवि॰ पृ॰ ३५ ।\] 


[^753]: कारणहेतुसमर्थनार्थम् ।


चन्द्रादेर्जलचन्द्रादिप्रतिपत्तिस्तथाऽनुमा[^754] ॥ १३ ॥  

[^754]: चन्द्र आदिर्यस्य आदित्यादेरसौ चन्द्रादि तस्मात् कारणभूतात्, जले स्वच्छाम्भसि चन्द्रादे चन्द्रादिप्रतिबिम्बस्य प्रतिपत्तिरववोधोऽनुमा अनुमानमनुगन्तव्यमव्यभिचारात् । किंवत् ? तथा कार्यात्कारणप्रतिपत्तिवत् । – \[लधी॰ ता॰ पृ॰ ३२ ।\]  तुलना–चन्द्रादौ जलचन्द्रादि सोऽपि तत्र तथाविध । छायादिपादपादौ च सोऽपि तत्र कदाचन ॥ – \[तत्त्वार्थश्लो॰ पृ॰ २०१ ।\] 


 
विवृतिः–न हि जलचन्द्रादेः[^755] चन्द्रादिः स्वभावः कार्य वा ।

[^755]: जलप्रतिबिम्बितस्य चन्द्रादे ।


 कारिकाविवृत्यो व्याख्यानम्–

चन्द्र आदिर्यस्य आदित्यादे स तथोक्तः, तस्मात्, “जलचन्द्र आदि”र्यस्य जलादित्यादेः सोऽपि तथोक्तः तस्य “प्रतिपत्तिः तथा” अन्यथाऽ नुपपत्तिप्रकारेण[^756] “अनुमा” अनुमानम् । जलचन्द्रादिना प्रतिपत्तिः चन्द्रादेरिति वा व्याख्यातव्यम् । एतदेव व्याचष्टे ““नहि”” इत्यादिना । ““नहि”” नैव जलचन्द्रादेः  “चन्द्रादिः स्वभावः कार्यं वा,” अथ च अतः[^757] तत्र[^758] अव्यभिचारिणी प्रतिपत्तिः प्रतीयते इति ।

[^756]: तादात्म्यतदुत्पत्त्यभावेऽपि – \[आ॰ टि॰\]  ।


[^757]: जलचन्द्रादे ।


[^758]: चन्द्रादौ ।


 जलादौ न आदित्यादेः प्रतिबिम्बं किन्तु स्वदेशस्थ एव आदित्यादि तत्र प्रतिभासते इति प्रतिबिम्बाभाववादिन कुमारिलभट्टस्य पूर्वपक्ष–

ननु जलादौ[^759] न प्रतिबिम्बं नाम वस्त्वन्तरं सम्भवति, तत्सम्भवे बिम्बसन्निधानात् प्रागपि तत्र[^760] तदुपलम्भप्रसङ्गात्[^761] । अथ बिम्बसन्निधान एव तदुत्पद्यते[^762] अतो न प्रागपि तत्प्रसङ्गः, ननु तत्सन्निधाने[^763] गुणरूपम्, द्रव्यरूपं वा तदुत्पद्येत ? न तावद् गुणरूपम्; द्रव्यत्वेन प्रतिभासमानत्वात् । अथ द्रव्यरूपम्; तत्किं निरवयवद्रव्यरूपम्, सावयवद्रव्यरूपं वा ? तत्राद्यः पक्षोऽनुपपन्नः; तत्र[^764] अवयवप्रतिभासनात्[^765] । नापि[^766] सावयवम्; जलादिस्पर्शात् पृथक् तत्स्पर्शोपलम्भासम्भवात्[^767] ।

[^759]: “जलादेर्न”  \[ब॰\]  ।


[^760]: जले – \[आ॰ टि॰\] 


[^761]: प्रतिबिम्बोपलम्भ ।


[^762]: प्रतिबिम्बम् ।


[^763]: बिम्बसन्निधाने ।


[^764]: प्रतिबिम्बे – \[आ॰ टि॰\]  ।


[^765]: हस्तपादादीनाम् – \[आ॰ टि॰ ।\] 


[^766]: “नावयवम्”  \[श्र॰\]  ।


[^767]: यदि सावयव प्रतिबिम्बमर्थान्तरभूत जले समुत्पन्न तदा तस्य स्पर्शादिभि पृथग्भूतैर्भवितव्यम्, न चैतत्सभवति, जलीयस्पर्शाद्यात्मकत्वात् प्रतिबिम्बस्पर्शादीनाम् ।


स्पर्शवन्तश्च परमाणवः स्पर्शवद्द्रव्यस्यारम्भका[^768] भवन्ति, तत्र चास्य[^769] किं जलादिपरमाणव एव आरम्भकाः,[^770] अन्ये वा ? न तावदन्ये, स्पर्शवदवयविदेशे तेषां[^771] तदारम्भकत्वासम्भवात् । अथ जलादिपरमाणव एव तदारम्भकाः; तन्न, जलमयत्वेन अस्याऽप्रतिभासनात् । जलरूपवैलक्षण्यप्रतीतेश्च, शुक्लं हि रूपं जलस्य, न च मुखादिप्रतिबिम्बे तदस्ति[^772] । न च बिम्बरूपमेव तदारम्भकमित्यभिधातव्यम्; निमित्तकारणगतस्य पृथग्देशावस्थितस्य[^773] रूपस्य कार्यद्रव्यरूपा[^774]नारम्भकत्वात्[^775] । द्वयोश्च[^776] सावयवयोः समानाकाशदेशत्वानुपपत्तिः । आश्रयद्रव्यस्य च[^777] आदर्शादेः परिमाणगौरवयोरुत्कर्षः स्यात्, नचैतदस्ति । अतो न प्रतिबिम्बं किञ्चिद् वस्त्वन्तरं युक्तम् । ननु यदि तन्नास्ति[^762] कथं जलादौ सूर्यादिप्रतिबिम्बप्रतिभासः ? इत्यप्ययुक्तम्; तत्र[^778] तत्प्रतिभासाऽसम्भवात्,[^779] स्वदेशस्थस्यैव आदित्यादे[^780] तत्र[^781] प्रतिभासनात् ।

[^762]: प्रतिबिम्बम् ।


[^768]: “स्पर्शद्रव्य–”  \[श्र॰\]  ।


[^769]: प्रतिबिम्बस्य ।


[^770]: उत्पादका


[^771]: अन्येषाम् – \[आ॰ टि॰\]  ।


[^772]: शुक्ल रूपम् ।


[^773]: “–स्थितस्य कार्य–”  \[ब॰\]  ।


[^774]: कार्यद्रव्यरूपारम्भक हि समवायिकारणगत रूप् भवति ।


[^775]: “–रूपारम्भक–”  \[श्र॰\]  ।


[^776]: अथ निमित्तकारण तत्रागत्य निष्पादयतीत्याह – \[आ॰ टि॰\]  । निमित्तसमवायिकारणयो । सहैकत्रद्वयासत्त्वान्न वस्तु प्रतिबिम्बकम् । तत्कथ कार्यता तस्य युक्ता चेत्पारमार्थिकी ॥ अवस्तुत्वे हेतु सहैकत्र द्वयासत्त्वादिति । यत्रैव प्रदेशे आदर्शरूप दृश्यते प्रतिबिम्बकञ्च तत्रैव । न चैकत्र प्रदेशे रूपद्वयस्यास्ति सहभाव सप्रतिघत्वात्, अत सहैकत्र द्वयो रूपयो सत्त्व न प्राप्नोति । तस्माद् भ्रान्तिरियम् । अतो नास्त्येव किञ्चिद्वस्तुभूत प्रतिबिम्बक नाम । – \[तत्त्वस॰ प॰ पृ॰ ४१८, ६९७ ।\] 


[^777]: “वा”  \[ब॰\]  ।


[^778]: जलादौ ।


[^779]: सूर्यादिप्रतिबिम्ब ।


[^780]: “–त्यादेः प्रति–”  \[ब॰\] ,  \[श्र॰\]  ।


[^781]: जलादौ


अत्रैके[^782] प्रतिबिम्बोदयवादिनः[^783] पर्यनुयुञ्जते–यदि स्वप्रदेशस्थ एव सविता उपलभ्यते न प्रतिबिम्बानि, कस्मात्तर्हि नोपरि एव दृश्यते ? नहि अन्यत्रस्थः[^784] अन्यत्र[^778] द्रष्टुं  पार्यते सर्वदा तथादर्शनप्रसङ्गात्[^785] । न च प्रतिविम्बमन्तरेण कूपादिषु अधस्तात्तद्वीक्षणम्[^786] । प्राङ्मुखश्च[^787] दर्पणं पश्यन् प्रत्यङ्मुखश्च कथं स्यात् ? यदि च बहिर्निष्क्रान्तमिन्द्रियं तत्रैव[^788] बोधयेदर्थं तत एतदेवं[^789] भवेत्, शरीरे तु तद्वोधकमिति[^790] । उक्तञ्च–

[^778]: जलादौ ।


[^782]: “अत्र केचित् प्र–”  \[श्र॰\]  ।


[^783]: जैनादय ।


[^784]: नभोदेशस्थ ।


[^785]: जलादावेव सूर्यदर्शन स्यात् ।


[^786]: सूर्यादि ।


[^787]: पुरुष ।


[^788]: अर्थदेशे गत्वा ।


[^789]: स्वदेशस्थ एव आदित्यादिस्तत्र प्रतिभासत इति – \[आ॰ टि॰\]  ।


[^790]: इन्द्रिय चक्षु ।


अन्ये[^791] तु चोदयन्त्यत्र[^792] प्रतिबिम्बोदयैपिणः । स एव चेत् प्रतीयेत कस्मान्नोपरि दृश्यते ? ॥  
कूपादिपु कुतोऽधस्तात् प्रतिबिम्बाद्विनेक्षणम्[^793] । प्राङ्मुखोदर्पणं पश्यन् स्याच्च[^794] प्रत्यङ्मुखः कथम् ? ॥  
तत्रैव वोधयेदर्थ वहिर्यात यदीन्द्रियम्[^795] । तत एतद्भवेदेव शरीरे तत्तु बोधकम् ॥  

[^791]: व्याख्या–जलादिपु यथैकोऽपि नानात्मा सवितेक्ष्यते–इत्यस्य हेतुव्यभिचारविषयत्वेनोक्तस्यासिद्धिं मन्यमाना प्रतिबिम्बमर्थान्तरमिच्छन्तश्चोदयन्ति । यदि स एव एवादित्यो दृश्यते न प्रतिबिम्ब तत्किमिति उपरिष्टादस्य दर्शन न भवति ? एव हि तस्य दर्शन भवेत् यदि देशावस्थितस्वरूप गृहणीयात् नान्यथा, अन्यथा हि अतिप्रसङ्ग । किञ्च, कूपादिषु च दूराध मविष्टस्यार्कादे कथ ग्रहण भवेत् यदि तत्र प्रतिबिम्ब नोत्पन्न स्यात् ? न हि तत्र तथार्कादिव्यबिस्थिति । अपि च प्राङ्मुखो दर्पणमवलोकयन् कथमिव प्रत्यङ्मुखो भवति ? न हि तस्य तदा पृष्ठाभिमुख मुखमुपजात दृश्यते । एव मन्यते यदि वहिर्निगतमिन्द्रियमादित्य बोधयेत्तत एतत्स्यात् उपरिस्थितमेव पश्येन्नाधस्तादिति । यावता धर्माधर्मवशीकृते शरीरे एव तदिन्द्रिय ग्राहकमिप्यते नोपरिस्थम् । – \[तत्त्वस॰ प॰ पृ॰ ६१४ ।\] 


[^792]: “बोधयन्त्यत्र”  \[श्र॰\]  ।


[^793]: “प्रतिबिम्बेक्षण भवेत्” – \[मी॰ श्लो॰ ।\] 


[^794]: “स्याच्चेत्प्र” – \[मी॰ श्लो॰ ।\] 


[^795]: “यदिन्द्रिय” – \[मी॰ श्लो॰ ।\] 


 
 \[मी॰ श्लो॰ शब्दनि॰ श्लो॰ १८३-१८६ ।\]  इति[^796] ।  

[^796]: उद्धृता एते – \[तत्त्वस॰ पृ॰ ६१४ । प्रमेयक॰ पृ॰ ४०८ ।\] 



अत्रोच्यते–जले[^797] सूर्यादिदर्शिनां द्वेधा चक्षुः सर्वदा प्रवर्त्तते, एकमूर्ध्वम्, अपरञ्च अधस्तात् । तत्र नोर्ध्वाशप्रकाशितं सूर्यम् आत्मा प्रतिपद्यते अधिष्ठानाऽनृजुत्वात्, अवाग्वृत्या तु तं बुध्यते पारम्पर्यार्पितं सन्तम्[^798] अधिष्ठानर्जुत्वात्, अवागिव च मन्यते । ऊर्ध्ववृत्तितदेकत्वात्,[^799] तेन कारणेन अधस्तादेव आदित्यः सान्तरालः प्रतीयते । एवं दर्पणादौ नायनो रश्मिः प्रतिहतो व्यावृत्त्य स्वकीयमेव मुखं प्राङ्मुखरश्मेः समर्पयति, ततश्च प्राग्नतया नायनरश्मिवृत्त्या मुख बुद्ध्यमानः प्रतिपत्ता प्रत्यक् तद्वृत्तिसमर्पितं “प्रत्यग्” इत्यवगच्छति[^800] । तदुक्तम्–[^801]

[^797]: प्रतिविम्बनिपेधिभि – \[आ॰ टि॰\]  ।


[^798]: “स तम्”  \[श्र॰\]  ।


[^799]: ऊर्ध्वाधोरश्मीनामेकत्वात् – \[आ॰ टि॰\]  ।


[^800]: “–च्छतीति”  \[ब॰\]  ।


[^801]: “उक्तञ्च”  \[श्र॰\]  ।


अप्सूर्यदर्शिना[^802] नित्यं द्वेधा[^803] चक्षुः प्रवर्त्तते । एकमूर्ध्वमधस्ताच्च तत्रोर्ध्वाशप्रकाशितम्[^804] ॥  
अधिष्ठानानृजुत्वाच्च[^805] नात्मा सूर्य प्रपद्यते । पारम्पर्यार्पितं सन्तमवाग्वृत्त्या[^806] नु बुध्यते ॥  
ऊर्ध्ववृत्तितदेकत्वात्[^807] अवागिव च मन्यते । अधस्तादेव तेनार्कः सान्तरालः प्रतीयते ॥  
एवं प्राग्नत[^808]या[^809] वृत्त्या प्रत्यग्वृत्तिसमर्पितम् । बुध्यमानो मुखं भ्रान्तः[^810] प्रत्यगित्यवगच्छति ॥  

[^802]: व्यारया–एकमेव चक्षुरुत्कण्ठितलम्बमानसर्पवत् द्वेधा वर्तते अधस्तादूर्ध्वञ्च । तत्रोर्ध्ववृत्तिप्रकाशित देहानार्जवान्नात्मा बुद्ध्यत इति । कस्मात्तर्हि बुद्ध्यत अत आह–पारम्पर्येति । ऊर्ध्ववृत्तिरधोवृत्त्यै नमर्पयति सा च आत्मन इति । क पुनरुर्ध्ववृत्तेरधोवृत्त्या सम्बन्धो येन समर्पयति अत आह ऊर्ध्वेति । एकस्यैव हि तावशौ तेनास्योर्ध्ववृत्तेस्तया वृत्त्या धर्मिरूपेणैक्यमिति अधोवृत्त्याऽववुध्यमानस्तदानुगुण्यादवागिव मूर्य मन्यत इति । यत्तु प्राङ्मुखो दर्पण पश्यन् कथ प्रत्यङ्मुखो दृश्यत इत्युक्त तत्राह– एवमिति । तत्रापि प्रत्यग्वृत्तिप्रकाशित मुखम् अधिष्ठानानार्जवान्नात्मा प्रतिपद्यत इति, किन्तु प्रत्यग्वृत्ति प्राग्वृत्त्यै समर्पयति तया च समर्पित प्राग्वृत्त्या बुध्यमान तदानुगुण्येन प्रत्यगिति बुध्यते । नन्वत्र दर्पणस्थमेव मुख गृह्यते न जलपात्रेष्विव अध सान्तराल तत्कस्य हेतो ? अत्रापि सान्तरालमेव प्रत्यग्वृत्त्या प्रकाशित प्राग्वृत्त्यै समर्पित तथैव ग्रहीतव्यम्, उच्यते-वस्तुस्वभावस्यापर्यनुयोज्यत्वाददोष । तैजसेषु हि दर्पणादिषु तद्गतमेव मुख गृह्यते जले तु सान्तरालमिति किमत्रपृच्छ्यते इति । – \[मी॰ श्लो॰ न्यायर॰ पृ॰ ७७६-७७ ।\]  ये हि जलपात्रे जल सूर्यञ्च पश्यन्ति तेषामप्सूर्यदर्शिनामेकमेव चक्षुरूर्ध्वमधश्च द्विधा भागश प्रवर्तते । तत्रोर्ध्वभागप्रकाशितमादित्यमात्मा पुरुषो न गृहणाति । कुत ? अधिष्ठानानृजुस्थत्वात्–चक्षुरिन्द्रियाधिष्ठानस्यार्जवेन तदानवस्थितत्वात् । पारम्पर्येण तु सौरेण तेजसा वृत्तेरर्पितमादित्यमवाग्वृत्त्या कारणभूतया बुध्यते । तथाहि–किल सौर तेजस्तेजस्विन वृत्तेरर्पयति वृत्तिश्चक्षुषश्चक्षुरात्मन इत्येतत् पारम्पर्यार्पण सूर्यस्य तेजस्विन इति । आदित्यमूर्ध्ववृत्तिम् उपरिस्थञ्च तमादित्यमवागिव अध स्थितमिव मन्यते । क ? आत्मा । न पुनरधस्तादन्य एवादित्य । कुत ? तदेकत्वात् तस्यादित्यस्य अभिन्नत्वात् । चक्षुष इत्यपरे । तस्मादनन्तरोदितेनैव चक्षुषो वृत्तिवशेन सान्तरालोऽधस्तात्कूपादिषु सूर्यो दृश्यते जलादिपात्रभेदाच्च । अन्यथा कथमभेदेन ग्रहण स्यात् ? प्रथम किल चक्षूरश्मयो मुखमादाय निर्गच्छन्ति यावदादर्शादिदेशम्, सा प्राङ्नता वृत्तिरुच्यते । ते च तत्रादर्शादौ प्रतिहता निवर्त्तमाना स्वमुखमेव यथावस्थितमागच्छन्ति । सा च प्रत्यग्वृत्ति । तत्र प्राङ्नता वृत्तिर्मुख प्रत्यग्वृत्तेरर्पयति, प्रत्यग्वृत्तिश्चात्मन, तत आत्मा प्रत्यग्वृत्तिसमर्पितमवगच्छन् मुख भ्रान्त्या प्रत्यङ्मुख यास्यामीति मन्यते । चक्षुवृत्तेर्वैचित्र्यमेव भ्रान्तिबीजमिति भाव । – \[तत्त्वस॰ पं॰ पृ॰ ६१५ ।\] 


[^803]: “चक्षुर्द्वेधा” – \[मी॰ श्लो॰ ।\] 


[^804]: “तत्रोर्ध्वांशुप्र” – \[तत्त्वस॰ ।\] 


[^805]: “अधिष्ठानानृजुस्थत्वान्नात्मा” – \[मी॰ श्लो॰, तत्त्वसं॰\] 


[^806]: “वृत्त्याऽववु” – \[तत्त्वसं॰ ।\]  “वृत्त्या तु बु”  \[मी॰ श्लो॰ ।\] 


[^807]: “ऊर्ध्ववृत्तेस्तदे”–  \[मी॰ श्लो॰,\]  “ऊर्ध्ववृत्तितदे” – \[तत्त्वसं॰ ।\]  ऊर्ध्ववृत्तिरश्मीनामधोवृत्तिभि रश्मिभि सममेकत्वात् – \[आ॰ टि॰\]  ।


[^808]: “प्राग्गतया”  \[श्र॰\]  ।


[^809]: “प्राग्भूतया” – \[मी॰ श्लो॰ ।\] 


[^810]: “भ्रान्त्या” –– \[भी॰ श्लो॰, तत्त्वस॰ ।\]  “भ्रान्ते” – \[प्रमेयक॰ ।\] 


 
 \[मी॰ श्लो शब्दनि॰ श्लो॰ १८६-१९० ।\]  इति[^811] ।  

[^811]: उद्धृता इमे – \[तत्त्वस॰ पृ॰ ६१४ । प्रमेयक॰ पृ॰ ४०८ ।\] 



किञ्च, यदि प्रतिबिम्बमर्थान्तरं बिम्बादुत्पन्नं तदा[^812] कथं बिम्बे चलति नियमेन तदपि[^813] चलेत्, तिष्ठति च तिष्ठेत् ? नहि दण्डे चलति तिष्ठति च ततोऽर्थान्तरभूतो[^814] घटः नियमेन चलति तिष्ठति चेति प्रतीतम् । प्रतीयते च विम्बस्य चलाचलत्वे नियमेन प्रतिबिम्बस्य चलाचलत्वम्, अतो न तत्[^762] ततोऽर्थान्तरम्[^815] । §[^307] यदि च तत्ततोऽर्थान्तरं[^762] § स्यात् तदा दर्पणादौ बिम्बापाये कुतो नोपलभ्यते ? विनष्टत्वाच्चेत्; न; निमित्तकारणापाये कार्यस्य अपायाऽप्रतीते । न खलु दण्डादेर्निमित्तकारणस्यापाये घटादेः कार्यस्य विनाशः स्वप्नेऽपि प्रतीयते । अस्तु वा तदपाये[^816] तद्विनाशः;[^817] तथापि प्रतिबिम्बविनाशे पृथक् तदवयवोपलम्भप्रसङ्गः[^818] धटविनाशे कपालोपलम्भवत्, न[^819] चैवमस्ति । ततो न  वास्तवं जलादौ प्रतिबिम्बमभ्युपमन्तव्यम्, किन्तु तेन[^820] प्रतिहता रश्मयो व्यावृत्य मुखादिबिम्बमेव जलादौ दर्शयन्तीत्यभ्युपगन्तव्यमिति ।

[^307]: एतदन्तर्गत पाठो नास्ति  \[आ॰\]  ।


[^762]: प्रतिबिम्बम् ।


[^812]: “तदा तत्कथं”  \[आ॰\]  ।


[^813]: प्रतिबिम्बमपि ।


[^814]: दण्डात् ।


[^815]: बिम्बात् ।


[^816]: निमित्तकारणस्य बिम्बस्याभावे ।


[^817]: कार्यभूतस्य प्रतिबिम्बस्यापाय ।


[^818]: प्रतिबिम्बावयव ।


[^819]: न खलु प्रतिबिम्बनाशे पश्चात्त्रुटिता अवयवा समुपलभ्यन्ते ।


[^820]: जलदर्पणादिना ।


 तन्निरसनपुरस्सर प्रतिबिम्बस्य परमार्थत पुद्गलात्मकत्वप्रसाधनम्–

अत्र प्रतिविधीयते । यत्तावदुक्तम्–“जलादौ[^821] न प्रतिबिम्बं नाम वस्त्वन्तरं मम्भवति” इत्यादि, तदसमीक्षिताभिधानम्, यतोऽस्य[^822] असम्भवः ग्राहकप्रमाणासम्भवात्, उत्पादककारणाभावाद्वा स्यात ? तत्राद्यः[^823] पक्षोऽनुपपन्नः, निखिलप्रमाणज्येष्ठस्य[^824] प्रत्यक्षप्रमाणस्यैव तत्र[^825] तत्मद्भावावेदकस्य[^826] सम्भवात् । “निर्मले हि जलादौ चन्द्रादिप्रतिबिम्ब पश्यामि” इति[^827] प्रतीति प्रतिप्राणि प्रसिद्धा । नहि इयं[^828] “चन्द्र पश्यामि” इन्येबं रूपोपजायते, नापि जलम । किं तर्हि ? चन्द्रादेः प्रतिबिम्बमिति[^829] । न चेयं प्रतीतिर्भ्रान्ता; मर्वत्र सर्वदा मर्वेषाम् एकादृशेनैव रूपेण उपजायमानत्वात् । यत् सर्वत्र सर्वदा सर्वेपामेकादृशेनैव रूपेण उपजायते न[^830] तद् भ्रान्तम् यथा घटादिसंवेदनम्, तथाभूता चेयं प्रतिबिम्बप्रतीति, तस्मान्न भ्रान्ना इति । भ्रान्तमवेदनस्य तथावि[^831]धम्बरूपेणोत्पत्त्यनुपपत्तेः[^832] । नहि भ्रान्तं शुक्तिकादौ रजतादिसंवेदनं सर्वत्र सर्वदा सर्वेपाम् एर्कादृशेनैव[^833] रूपेण उपजायते, दुष्टेन्द्रिययोगिनामेव पुंसां तदुत्पत्तिप्रतीते, अदुष्टेन्द्रिययोगिनां तेपां[^834] तदनुपपत्तेः ।

[^821]:  \[पृ॰ ४५१ प॰ २ ।\] 


[^822]: “यतो यस्यासभ–”  \[श्र॰\]  ।


[^823]: “–द्यपक्षो–”  \[श्र॰\]  ।


[^824]: तुलना–न हि दृष्टाज्ज्येष्ठ गरिष्ठमिष्टम् – \[अष्टश॰, अष्टसह॰ पृ॰ ८० ।\]  न हि दृष्टाद् गरिष्ठ प्रमाणमस्ति – \[नयच॰ वृ॰ पृ॰ १८ ।\]  न च प्रत्यक्षाद् गरिष्ठ प्रमाणमस्ति । – \[हेतुबि॰ टी॰ पृ॰ ८७अ ।\] 


[^825]: जलादी ।


[^826]: प्रतिबिम्ब ।


[^827]: “इति प्रतिप्रा–”  \[ब॰\]  ।


[^828]: प्रतीति ।


[^829]: पश्यामीत्येव रूपोपजायते इति शेष ।


[^830]: “न तेन तद्”  \[ब॰\]  ।


[^831]: एकादृश– \[आ॰\]  टि॰ ।


[^832]: “–विधरूपेणो–”  \[ब॰\]  । “–विधरूपेणो–”  \[ब॰\] 


[^833]: “–दृशेनैकरूपेण”  \[श्र॰\]  ।


[^834]: पुरुषाणाम् ।


किञ्च, यत्र[^835] ज्ञाने समुत्पन्ने वावकप्रत्ययः कारणदोपज्ञानं वा प्रादुर्भवति तद् भ्रान्तं भवति, यथा शुक्तिकायां रजतादिज्ञानम् । न च आदर्शादौ प्रतिबिम्बप्रतीतौ “नैतदेवम्” इत्येवरूपो बाधकप्रत्ययः कदाचिदप्याविर्भवति । न च बाधकाभावेऽप्यस्य[^836] भ्रान्तत्वं वाच्यम्, अतिप्रसङ्गात् । कारणदोपाऽप्रतीतेश्च न तत्प्रतीतिर्भ्रान्ता । प्रतिबिम्बप्रतीते खलु कारणम् आत्ममनश्चक्षुरादिलक्षणम्, न च तत्र[^837] दोषाः प्रतीयन्ते । नहि[^838] क्षुदादिरात्मनो दोषः निद्रादिर्मनसः काचकामलादिश्चक्षुपः तत्प्रतीत्युत्पत्तौ[^839] प्रतीयते; सन्तृप्तस्य निद्राद्यनुपहतचेतसो[^840] निर्मलनेत्रस्यापि प्रतिपत्तु प्रतिबिम्बप्रतिपत्तेः[^841] प्रतीयमानत्वात् । तदेव सिद्धमभ्रान्तमिदं प्रत्यक्षं बिम्बात् प्रतिबिम्बस्य अर्थान्तरत्वप्रसाधकम् ।

[^835]: तुलना–तस्मात् यस्य च दुष्ट कारणम्, यत्र च मिथ्येति प्रत्यय स एवासमीचीन प्रत्यय नान्य इति । – \[शाबरभा॰ १ । १ । ५ ।\] 


[^836]: प्रतिबिम्बज्ञानस्य ।


[^837]: आत्ममनश्चक्षुरादिषु ।


[^838]: “न हि चक्षुरादि–”  \[श्र॰\] ,  \[ब॰\]  ।


[^839]: प्रतिबिम्बप्रतीति ।


[^840]: “–हतमनसो”  \[ब॰\]  ।


[^841]: “प्रतिबन्धप्रति–”  \[ब॰\]  ।


तथा अनुमानमप्यस्य[^769] आश्रय-बिम्बाभ्यामर्थान्तरत्वप्रसाधकमस्त्येव[^842] । तथाहि–  यद्[^843] यतो विलक्षणप्रतीतिग्राह्यं तत् ततो भिन्नम् यथा मुद्रातः प्रतिमुद्रा, जल-चन्द्रादिबिम्बाभ्यां विलक्षणप्रतीतिग्राह्यञ्च चन्द्रादिप्रतिबिम्बमिति । न चैतदसिद्धम्, बिम्बाकारानुकारितया हि बिम्बं प्रति आभिमुख्येन यद् वर्त्तते तत् प्रतिबिम्बम्, यथा मुद्राकारानुकारिणी प्रतिमुद्रा । तत्प्रतीतौ[^844] च कथं ततो[^845] विलक्षणप्रतीतिग्राह्यत्वमस्य[^769] असिद्धम् । न चैतद्[^846] बिम्बस्यैव ग्रहणमित्यभिधातव्यम्; जलादौ दृक्पातानन्तरमेव चन्द्रादिबिम्बमपश्यतः[^847] तत्प्रतीति[^826]दर्शनात्[^848] । न चात्र विलक्षणा प्रतीतिः प्रतीयमानापि अस्य[^769] ततो[^849] भेदं न प्रसाधयतीति वाच्यम्; सर्वत्र भेदवार्त्तोच्छेदप्रसङ्गात्, सर्वत्र अस्याः[^850] प्रतीतिभेदनिबन्धनत्वात्[^851] । अतः बिम्बात् प्रतिबिम्बमन्यदभ्युपगन्तव्यम् । कथमन्यथा यद्वस्तु कदाचिदपि न प्रतीतं तस्मि[^852]न्नपरिदृश्यमाने[^853] व्यवहितेऽपि[^854] तद्बिम्बावरकाभावे[^855] तत्प्रतिबिम्बप्रतीतिः स्यात् ? तद्विम्बे दर्शनस्य स्मरणस्य प्रत्यभिज्ञानस्य वा सर्वथाऽसम्भवात्[^856] । तन्न ग्राहकप्रमाणासम्भवात् प्रतिबिम्बासम्भवः ।

[^769]: प्रतिबिम्बस्य ।


[^826]: प्रतिबिम्ब ।


[^842]: जलादि ।


[^843]: प्रतिबिम्ब जलाद्याश्रयात् चन्द्रादिबिम्बाच्च भिन्न तद्विलक्षणप्रतीतिग्राह्यत्वात् । तुलना– तथा यद्यतो विलक्षणप्रतीतिग्राह्य तत्ततो भिन्न यथा मुद्रात प्रतिमुद्रा – \[स्या॰ र॰ पृ॰ ८६३ ।\] 


[^844]: विम्बाकारानुकारितया प्रतीतौ च ।


[^845]: चन्द्रादिबिम्बादाश्रयभूतदपर्णादेश्च ।


[^846]: जलादौ चन्द्रादिप्रतिबिम्बदर्शन ।


[^847]: पुरुषस्य ।


[^848]: “–तिरदर्शनात्”  \[ब॰\]  ।


[^849]: आश्रयाद् बिम्बाच्च ।


[^850]: भेदवार्ताया ।


[^851]: प्रतीतिभेदो निबन्धनमस्या इति ।


[^852]: “तस्मिन्नुपरि–”  \[श्र॰\]  ।


[^853]: वस्तुनि बिम्बाख्ये ।


[^854]: “व्यवहितोऽपि”  \[आ॰\]  ।


[^855]: बिम्बस्य आवरण यदि स्यात् तदा प्रतिबिम्बस्योत्पत्तिरेव न स्यात् अत आह तद्विम्बावारकाभावे ।


[^856]: प्रत्यक्षमूलकत्वात् स्मरणप्रत्यभिज्ञानयो, अव्यवहितत्वनिबन्धनत्वाच्च प्रत्यक्षस्य ।


नाप्युत्पादककारणाभावात्; तदुत्पादककारणस्य उपादानरूपस्य निमित्तभूतस्य चात्र सम्भवात् । प्रतिबिम्बोत्पत्तौ[^857] हि जलादिकमुपादानकारणम् चन्द्रादिकं तु निमित्त  कारणम्, गगनतलावलम्बिनं चन्द्रं निमित्तीकृत्य जलादेस्तथापरिणामात्[^858] ।

[^857]: “स्याद्वादरत्नाकरे” ।  \[पृ॰ ८६५\]  अस्य सोद्धरण खण्डनमित्थम्–यदपि प्रभाचन्द्र प्राह–प्रतिबिम्बोत्पत्तौ हि जलादिकमुपादानकारण चन्द्रादिक च निमित्तकारण गगनतलावलम्बिन चन्द्र निमित्तीकृत्य जलादेस्तथा परिणामात् इति, तदस्यात्यन्तार्जवविजृम्भितम्, यथा हि तेजोऽभावमपेक्ष्य ते पत्रादेश्छायापुद्गला पृथिव्यादावाश्रये छायाद्रव्यरूपतया परिणमन्ते तथात्रापि यदि वदनादिबिम्बस्य छायापुद्गला दर्पणादिप्रसन्नद्रव्यसामग्रीमपेक्ष्य प्रतिबिम्बरूपतया परिणमन्ते तदा किन्नाम क्षूण स्यात् अस्यापि छायाबिशेपस्वभावत्वात् । तथा चागम–सामा उदिया छायाऽभासुरगया निसिम्मि कालाभा । सा च्चेह भासुरगया सदेहवन्ना मुणेयव्वा ॥ आदरिसस्सतो देहावयवा हवेति सकता । तेसिं तत्थुवलद्धी पगासजोगा न इयरेसिं ॥ प्रकरणचतुर्दशशतीकारोपि “धर्मसारप्रकरणे” प्राह–न ह्यङ्गनावदनछायानुसक्रमातिरेकेणादर्शके तत्प्रतिबिम्बसभव इत्यादि । – \[स्या॰ र॰ पृ॰ ८६५ ।\]  तच्च चिन्त्यम्– \[आ॰\]  बादिदेवसूरिमतेन हि मुखादिबिम्बस्य छायापुद्गला मुखाद्बिनिर्गच्छन्त दर्पणादौ स्वच्छतादिसमाग्रीवशात् प्रतिबिम्बमारभन्ते “अस्मन्मते तु स्वच्छ एवादर्शादौ बिम्बसन्निधाने तद्गतछायापुद्गलसक्रमात् प्रतिबिम्बमुत्पद्यते”  \[स्या॰ र॰ पृ॰ ८६४\]  इति स्वयमभिधानात् । तत्रेद विचारणीय यत्–मुखादिभ्य छायापुद्गलविनिर्गमन किन्निबन्धनम् ? यदि तेषा स्वभावोय यत्ते सदैव विनिर्यान्ति तदा चक्षुषो रश्मिविनिर्गमन नैयायिकादिभि उक्त कथ प्रतिक्षिप्यते । यदि हि अभास्वरान्मुखात् घटार्देवा छायापुद्गलविनि सृति युक्तिपथप्रस्थायिन्यभिमन्यते तदा भास्वररूपशालिचक्षुषो रश्मिबिनिर्याण तु न्यायानुभवसङ्गत सुतरामेव स्यात् । अत- श्चक्षुषो रश्मिविनिर्गमन प्रतिक्षिपद्भि मुखादिबिम्बात् छायापुद्गलविनि सृति स्वीक्रियमाणा स्वबधाय कृत्योत्थापनमेव प्रतिभाति ।  \[स्या॰ रत्नाकरस्य ६९८\]  पृष्ठे तु एभिरेव प्रमेयकमलमार्तण्डमनुसरद्भि स्पष्टमुक्तम् यत्–स्वच्छताविशेषाद्धि जलदर्पणादयो मुखादित्यादिप्रतिबिम्बाकारविकारधारिण सम्पद्यन्ते इति, अत्रैव च चक्षुषो रश्मिनिर्गमनस्य प्रतिषेधात् ज्ञायते यत्तत्प्रकरणे तु वादिदेवसूरय प्रभाचन्द्रमर्थत शब्दतश्च अनुसरन्ति, अत्र तु तत्खण्डनाभिलाषेण पूर्वापरबिरोधमपि न पश्यन्तीति चित्रमेतत् ।


[^858]: प्रतिबिम्बाकारतया ।


यदप्युक्तम्–“तत्सन्निधाने[^859] गुणरूपम् द्रव्यरूपं वा तदुत्पद्येत” इत्यादि; तदप्ययुक्तम्; द्रव्यरूपस्यैवास्य[^769] तत्सन्निधाने[^860] तत्रोत्पादाभ्युपगमात्[^778] ।

[^769]: प्रतिबिम्बस्य ।


[^778]: जलादौ ।


[^859]:  \[पृ॰ ४५१ प॰ ४ ।\] 


[^860]: बिम्ब ।


यदपि–“निरवयवद्रव्यरूपं सावयवद्रव्यरूपं वा तत् स्यात्” इत्याद्युक्तम्,[^861] तदप्युक्तिमात्रम्; अस्मदादीन्द्रियग्राह्यद्रव्यस्य निरवयवत्वाऽसिद्धेः[^862] ।

[^861]:  \[पृ॰ ४५१ प॰ ६ ।\] 


[^862]: हस्तपादाद्यवयवै सावयवमेव तत्प्रतिबिम्बमभ्युपगम्यते ।


यत्पुनरुक्तम्–“नापि[^863] सावयवं जलादिस्पर्शात् पृथक् तत्स्पर्शोपलम्भाऽसभवात्” इति, तदप्यसाम्प्रतम्; यतो जलादिस्पर्शात् पृथक् तत्स्पर्शोपलम्भस्तदा स्यात् यदा जलादेः तत्प्रतिबिम्बमर्थान्तरभूतं द्रव्यं स्यात्, यदा तु जलादिकमेव तथा[^864] परिणमते तदास्य ततोऽर्थान्तरत्वासम्भवात्[^865] कथं पृथक् तत्स्पर्शोपलम्भस्याशङ्काऽपि[^826] स्यात् ?

[^826]: प्रतिबिम्ब ।


[^863]:  \[पृ॰ ४५१ प॰ ७ ।\] 


[^864]: प्रतिबिम्बरूपेण ।


[^865]: जलादे ।


एतेन “जलादिपरमाणव एवास्य आरम्भका अन्ये वा” इत्यादि[^866] प्रत्युक्तम्; जलपरमाणूनामेव उक्तप्रकारेण[^867] तदारम्भकत्वप्रतिज्ञानात् । प्रतिबिम्बे जलरूपाद् विलक्षणरूपप्रतीतेः[^868] कथ ते[^869] तदारम्भकाः ? इत्यप्यनुपपन्नम्;[^870] पुद्गलानां विचित्ररूपादिपरिणामसामग्रीसन्निधाने विचित्ररूपादिपरिणत्युपपत्तेः । दृश्यते हि मुखादिबिम्बेऽपि तत्सन्निधाने[^871] विचित्रा[^872] रूपपरिणतिः, कोपाद् रक्ततया लज्जातः कृष्णतया हर्पात् सुकान्तिमत्तया मुखादेः परिणामप्रतीतेः । अतो मुखचन्द्रादिबिम्बसन्निधाने जलादेर्विचित्रो रूपादिपरिणामो न विरोधमध्यास्ते ।

[^866]:  \[पृ॰ ४५१ प॰ ९ ।\] 


[^867]: बिम्बसन्निधानेन जलादीना प्रतिबिम्बाकारतया परिणमनप्रकारेण ।


[^868]: श्यामरूप प्रतिबिम्बे जलादौ शुक्ल रूपम् ।


[^869]: जलादय ।


[^870]: “इत्यनुप–”  \[श्र॰\]  ।


[^871]: विचित्रकोपाद्युद्रेचकसामग्रीसन्निधाने ।


[^872]: “विचित्ररूप–”  \[श्र॰\]  ।


एतेन इदमपि[^873] प्रतिव्यूढम्–“द्वयोः सावयवयोः समानाकाशदेशत्वानुपपत्तिः, आश्रयद्रव्यस्य चादर्शादेः परिमाणगौरवयोरुत्कर्षः स्यात्” इति, द्वयोः सावयवद्रव्ययोः अत्राऽसम्भवात्,[^874] एकस्यैव जलादिद्रव्यस्य स्वसामग्रीविशेषवशात् तथाप[^858]रिणामात्[^875] । नच समानाकाशदेशत्वं[^876] सावयवयोः विरुद्धम्; जलभस्मनोः वातातपयोर्वा सावयवयोरपि  तत्प्रतीतेः । परिमा[^877]णगौरवोत्कर्षनियमोपि[^878] सावयवयोर्नास्ति; जलकनकादिसंयुक्ताऽनलादौ[^879] तदप्र[^880]तीतेः[^881] ।

[^858]: प्रतिबिम्बाकारतया ।


[^873]:  \[पृ॰ ४५१ प॰ १४ ।\] 


[^874]: प्रतिबिम्बोत्पत्तिस्थले ।


[^875]: “परिमाणात्”  \[आ॰\]  ।


[^876]: तुलना–तदपि समानदेशप्रसारिसमीरातपाभ्या व्यभिचारि – \[स्या॰ र॰ पृ॰ ८६१ ।\] 


[^877]: “परिणाम–”  \[ब॰\]  ।


[^878]: तुलना–करम्बितकनकपारदाभ्यामनैकान्तिकत्वात्… – \[स्या॰ र॰ पृ॰ ८६१ ।\] 


[^879]: उष्णजले हि जलाग्न्यो द्वयो सावयवयो समानदेशता जाता न च परिमाणगौरवयोरुत्कर्ष, तथा तप्तसुवर्णे सुवर्णाग्न्यो सावयवयो सम्बन्धेऽपि न तयोरुत्कर्प सन्दृश्यते इति भाव ।


[^880]: “तदप्रतिपत्तेः”  \[ब॰\]  ।


[^881]: परिमाणगौरवयोरप्रतीते –  \[आ॰ टि॰\]  ।


यच्चान्यदुक्तम्–“अप्सूर्यदर्शिनां[^882] नित्यं द्वेधा चक्षुः प्रवर्त्तते” इत्यादि; तदप्यविचारितरमणीयम्; रश्मिरूपस्य[^883] चक्षुषः कुतश्चिदपि प्रमाणादप्रसिद्धेः । ततस्तदप्रसिद्धिः[^884] चक्षुषोऽप्राप्यकारित्वसिद्धौ प्रपञ्चतः प्ररूपिता[^885] ।

[^882]:  \[पृ॰ ४५२ प॰ १५ ।\] 


[^883]: तुलना–स्वप्रदेशस्थतया सवितुर्ग्रहणासिद्धे चाक्षुष तेज प्रतिस्त्रोत प्रवर्तितमिति चातीवासगत प्रमाणाभावात्… । – \[प्रमेयक॰ पृ॰ ४२५ ।\]  चाक्षुष तेज प्रतिस्त्रोत प्रवर्तितमिति चातीवासङ्गतम्, प्रमाणाभावात् । न हि चक्षुस्तैजासि जलेनाभिसम्बन्ध्य पुन सवितार प्रति प्रवृत्तानि प्रत्यक्षादिप्रमाणत प्रतीयन्ते । यथा च नायनरश्मीना विषय प्रति प्रवृत्तिर्नास्ति तथा चक्षुषोऽप्राप्यकारित्वप्रघट्टके प्रतिपादितमित्यलमतिप्रसङ्गेन । – \[स्या॰ र॰ पृ॰ ६९८ ।\] 


[^884]: “–दसिद्धिश्च चक्षु–”  \[ब॰\]  ।


[^885]:  \[पृ॰ ७५–८२ ।\] 


ननु प्रतिबिम्बोदयवादिनां मते बिम्बानुकारिणा प्रतिबिम्बेन भवितव्यम् तत्कथं सव्यदक्षिणविपर्ययेण प्रतिबिम्बस्य प्रतीतिः; इत्यप्यचोद्यम्; स्वसामग्रीतः तस्य सव्यदक्षिणस्वभावतयैव उत्पत्तेः । बिम्बाभिमुखेन हि प्रतिबिम्बेन भवितव्यम्, आभिमुख्यञ्च सव्यदक्षिणविपर्यासव्यतिरेकेण अस्य नोपपद्यते इति तथैव[^886] अस्योत्पत्तिरुपपन्ना, अन्यथा “प्रतिबिम्बम्”[^887] इति व्यपदेशोऽस्य अनुपपन्नः स्यात् ।

[^886]: सव्यदक्षिणविपर्ययेणैव ।


[^887]: तुलना–तदपि प्रतिबिम्बशब्दनिरुक्त्यैव कृतोत्तरम्, पर मिथ्याभिनिवेशान्न चेतयते भवान् । प्रत्यर्थिबिम्ब प्रतिबिम्बमुच्यते । प्रत्यर्थिता चास्य सकलतदीयालकतिलकभ्रूभङ्गभ्रुकुट्यादिविशेपस्वीकरणेनाभिमुखतया पुर स्थायित्वम् । तच्च सव्यदक्षिणपार्श्वविपर्यासव्यतिरेकेणास्य नोपपद्यते इति तथैवोत्पत्तिस्पपन्ना, अन्यथा तु प्रतिबिम्बमिति व्यपदेश एवास्यानुपपन्न स्यात् । – \[स्या॰ र॰ पृ॰ ८६२ ।\] 


किञ्च, यन्मते[^888] प्रतिबिम्बमर्थान्तरं तस्य[^889] सव्यदक्षिणविपर्यासो[^890] गुण एव, यत एव  बिम्बधर्मविपरीतधर्मयोगोऽत एव अस्य[^769] अतोऽन्यत्वम्[^815] । यदि च[^891] प्रतिबिम्बमन्यन्न स्यात्, आदर्शादिना प्रतिहतैर्नायनरश्मिभिर्व्यावृत्य देशविपर्यासेन मुखादेरेव आदर्शादौ[^892] प्रकाशनात्, तदा कुड्यादिनाऽपि प्रतिहतास्ते व्यावृत्य किमिति कुड्यादौ मुखन्न प्रकाशयन्ति विशेपाभावात् ? नचात्र[^893] स्वच्छता उपयोगिनी, रश्मिप्रतीधातमात्रस्यैव तत्रोपयोगात्, तच्च[^894] उभयत्राप्यविशिष्ट[^895]म्,[^896] प्रत्युत कुड्यादिना[^897] घनद्रव्येण अतिशयवान् प्रतीघातो विधीयते, अतः तत्र अतिशयवता तत्प्रतिभासेन[^898] भाव्यम् । कारणातिशयाद्धि कार्यातिशयो दृष्टः, यथा पित्तातिशयात् शङ्खादिषु पीतत्वावभासातिशयः । अस्मन्मते[^899] तु निर्मले स्वच्छ एव आदर्शादौ बिम्बसन्निधाने प्रतिबिम्बमुत्पद्यते न पुनः कुड्यादौ तद्विपरीते,[^900] अतस्तत्र[^901] तत्प्रतिभासाभावः[^860] ।

[^769]: प्रतिबिम्बस्य ।


[^815]: बिम्बात् ।


[^860]: बिम्ब ।


[^888]: तुलना–किञ्च, यन्मते प्रतिबिम्बमर्थान्तर तस्य सव्यदक्षिणपार्श्वयोर्विपर्यासो गुण एव । यत एव बिम्बविपरीतधर्मयोगोऽत एवातोऽस्यान्यत्वमिति । – \[स्या॰ र॰ पृ॰ ६८२ ।\]  आदर्शतलादिषु प्रसन्नद्रव्येषु मुखादिच्छाया तद्वर्णादिपरिणतोपलभ्यते इतरत्र प्रतिबिम्बमात्रमेव । अत्राह–विपरीतग्रहण कुत प्राङ्मुखस्य प्रत्यङ्मुखा छाया दृश्यते इति ? प्रसन्नद्रव्यपरिणामविशेषाद भवति । अत्र चोद्यते नादर्शतलादिच्छायासद्भाव । किं तर्हि ? नयननिर्गतेन रश्मिना धनद्रव्यात् प्रतिहतनिवृत्तेन स्वमुखस्यैव ग्रहणमिति, तदयुक्तम्, विपर्यासग्रहणाभावप्रसङ्गात् कुड्यादिषु अतिप्रसङ्गात् ग्रहणशक्त्यभावाच्च । विपर्यासग्रहणाभावप्रसङ्गस्तावत् यदि प्रतिनिवृत्तेन नयनरश्मिना स्वशरीरस्यैव ग्रहण प्राङ्मुखस्य प्राङ्मुखमेव ग्रहण स्यात् विपर्यासहेत्वभावात् । कुड्यादिषु वाऽतिप्रसङ्ग स्यात्, नयनरश्मे प्रतिधातस्य तत्रापि सद्भावात् । – \[राजवा॰ पृ॰ २३३ । न्यायवि॰ वि॰ पृ॰ ५६७ब्। ।\]  कथ पुनर्दर्पणतलादिषु प्रतिबिम्ब मुखादीना सम्मुखमेव छायाकारेण परिणमते न पराङ्मुखम् ? कथ वा कठिनमादर्शमण्डल प्रतिभिद्य मुखतो विनिर्गता पुद्गला प्रतिबिम्बमाजिहत इति ? यत्तावदुच्यते सम्मुखमेव प्रतिबिम्बमुदेति नान्यतो मुखमिति, तत्र परिणाम स तादृश पुद्गलानाम्, नहि तद्विषय पर्यनुयोग कर्त्तुं शक्य – \[तत्त्वार्थभा॰ व्या॰ पृ॰ ३६४ ।\] 


[^889]: मम–आ॰ टि॰ । जैनस्य ।


[^890]: “–विपर्ययो गुण”  \[ब॰\]  ।


[^891]: तुलना–यदि चादर्शादिप्रतिहता रश्मय मुख प्रकाशयन्ति तदा शिलातलादिप्रतिहता अपि ते तत्प्रकाशयेयु विशेषाभावात् – \[स्या॰ र॰ पृ॰ ८६४ ।\] 


[^892]: “–दर्शनादौ”  \[ब॰\]  ।


[^893]: व्यावृत्त्य बिम्बप्रकाशने ।


[^894]: प्रतिघातमात्रम् ।


[^895]: दर्पणादौ कुड्यादौ च ।


[^896]: “–ष्ट पटकुड्या–”  \[ब॰\]  ।


[^897]: “–ना द्रव्येण”  \[ब॰\]  ।


[^898]: बिम्बप्रतिभासेन ।


[^899]: जैनमते ।


[^900]: अस्वच्छेऽपारदर्शिनि ।


[^901]: कुड्यादौ ।


किञ्च, आदर्शादिना प्रतिहता रश्मयः व्यावृत्य यदि बिम्बमेव प्रकाशयन्ति, तदा[^902] महतो हस्त्यादे[^903] स्वपरिमाणानतिक्रमेणैव प्रतीतिप्रसङ्गात् लघुत्वप्रतीतिर्न स्यात् । नचैवम् । अतः प्रतिबिम्बमेव तत्र[^904] तथाभूतमुत्पन्न[^905] प्रतिभासते इत्यभ्युपगन्तव्यम् । स्वपरिमाणानुसारितया हि दर्पणादिना प्रतिबिम्बमारभ्यते, अतो महतो लघुत्वप्रतिपत्तिरविरुद्धा[^906] । यदि[^907] च कृपाणादौ काचादौ[^908] चाश्रये प्रतिहतास्ते[^909] व्यावृत्त्य बिम्बमेव प्रकाशयन्ति; तदा आयत-श्याममुखप्रतीतिर्न स्यात् । अस्मन्मते तु आश्रयस्य[^910] आयतत्वात् श्यामत्वाच्च तदारब्धस्य प्रतिबिम्बस्यापि आयतत्व श्यामत्वञ्चोपपन्नम् । जलादेस्तु अतिस्वच्छत्वात् बिम्बाकारानुकारेणैव तत्र प्रतिबिम्बोत्पत्तिः ।

[^902]: तुलना–तदा महतो हस्त्यादे स्वपरिमाणानतिक्रमेणैव प्रतीतिप्रसङ्गाल्लधुत्वप्रतीतिर्न स्यात् । – \[स्या॰ र॰ पृ॰ ८६४ ।\] 


[^903]: “हस्तादे”  \[आ॰\]  ।


[^904]: दर्पणादौ ।


[^905]: लघ्वाकारोपेतम् ।


[^906]: “लघुप्रति–”  \[श्र॰\]  ।


[^907]: तुलना–अपि च यदि काचकृपाणादौ प्रतिहतास्ते व्यावृत्त्य बिम्बमेव प्रकाशयन्ति तदा तत्रायतश्याममुखप्रतीतिर्न स्यात् । – \[स्या॰ र॰ पृ॰ ८६४ ।\] 


[^908]: श्यामकाचादौ ।


[^909]: रश्मय ।


[^910]: कृपाणस्य काचादेश्च ।


यदप्युक्तम्–“यदि[^911] प्रतिबिम्बमर्थान्तरमुत्पन्नम्” इत्यादि; तदप्यचर्चिताभिधानम्; अर्थान्तरस्यास्योत्पत्तावपि[^912] नियमेन निमित्तकारणक्रियानुकारितया[^913] तत्क्रियायां[^914] नियमेन क्रियावत्त्वोपपत्तेः प्रदीपप्रकाशवत्, छत्रछायावद्वा । यथैव हि प्रदीपे छत्रे च चलति प्रकाशश्छाया च नियमेन चलति स्थिरे तु स्थिरा भवति, एवं बिम्बे चलति नियमेन  प्रतिबिम्बं चलति तिष्ठति तु तिष्ठति । न खलु घटे नियमेन निमित्तकारण[^915]क्रियानुविधानं[^916] न दृष्टम् इत्येतावता सर्वत्र[^917] तन्निषेद्ध्रुमुचितम्,[^918] प्रदीपप्रकशादावपि तन्निषेधप्रसङ्गात्[^919] । घटे च तद्वद्[^920] भासुररूपादिकमपि नोपलब्धम् अतः प्रदीपप्रकाशादावपि[^921] तन्निषिद्ध्यतामविशेपात्[^922] । प्रतीतिविरोधः अन्यत्राप्यविशिष्टः[^923] ।

[^911]:  \[पृ॰ ४५३ पं॰ ५ ।\] 


[^912]: तुलना–अर्थान्तरस्योत्पत्तावापि नियमेन परिणामकारणक्रियानुकारितया तस्मिंश्चलति चलनस्य तिष्ठति स्थानस्य च तत्रोपपत्ते । – \[स्या॰ र॰ प॰ ८६२ ।\] 


[^913]: मुखादिबिम्ब ।


[^914]: मुखादौ क्रियाया सत्याम् ।


[^915]: दण्डादि – \[आ॰ टि॰\]  ।


[^916]: “–क्रियानुमानं”  \[ब॰\] , “–क्रियाविधानं”  \[आ॰\]  ।


[^917]: प्रतिबिम्बेऽपि ।


[^918]: निमित्तकारणक्रियानुविधानम् ।


[^919]: निमित्तकारणक्रियानुविधान ।


[^920]: निमित्तकारणभूतदण्डादिवच्छुक्लरूपादिकमपि ।


[^921]: “–प्रदीपादावपि”  \[ब॰\]  ।


[^922]: निमित्तकारणभूतप्रदीपवत् भासुररूपादिक तत्प्रकाशे निषिद्ध्यताम् ।


[^923]: “–विशिषः”  \[आ॰\]  ।


यच्चान्यदुक्तम्–“निमित्तकारणापाये[^924] कार्यस्यापायाप्रतीतेः” इत्यादि; तदप्यनल्पतमोविलसितम्; प्रदीपछत्रादेर्निमित्तकारणस्याऽपाये[^925] प्रकाशछाययोरपायप्रतीतेः ।

[^924]:  \[पृ॰ ४५३ प॰ १० ।\] 


[^925]: तुलना–न खलु मृदाद्यपाये कलशादावपायो नोपलब्ध इति । – \[स्या॰ र॰ पृ॰ ८६३ ।\] 


एतेन “प्रतिबिम्बविनाशे[^926] पृथक् तदवयवोपलम्भप्रसङ्गः” इत्यादि[^927] प्रत्युक्तम्; प्रदीपादेर्विनाशेऽपि[^928] तद[^929]प्रतीतेः[^930] । न खलु प्रदीपविद्युदादिद्रव्याणां विनाशेऽपि पृथक् तदवयवाः क्वचित् कदाचित् कस्यचित् प्रतीतिपथप्रस्थायिनो भवन्तीति ।

[^926]: “–बिम्बप्रकाशे”  \[ब॰\]  ।


[^927]:  \[पृ॰ ४५३ प॰ ११ ।\] 


[^928]: तुलना–सौदामिनीप्रदीपादिद्रव्याणा विनाशेऽपि पृथक् तदवयवानामनुपलम्भात् । – \[स्या॰ र॰ पृ॰ ८६३ ।\] 


[^929]: अवयवोपलम्भ – \[आ॰ टि॰\]  ।


[^930]: “तत्प्रतीतेः”  \[श्र॰\]  ।


साम्प्रतम् अतीतैक[^931]कालानां[^932] गतिः नाऽनागतानां व्यभिचारात्  \[प्रमाणवा॰ स्ववृ॰ १ । १२\]  इत्येतन्निराकुर्वन्नपरमपि कार्यादिभ्योऽर्थान्तरं हेतुमुपदर्शयति–

[^931]: “प्रतीतै–”  \[आ॰\]  ।


[^932]: “अतीतानामेककालानाम्” – \[प्रमाणवा॰ स्ववृ॰ ।\]  व्याख्या–तत्रापि रसादे रूपाद्यनुमाने अतीतानामेककालानाञ्च गति रसोपादानसमानकालभाविनोऽतीता लिङ्गभूतरससहभाविन एककाला तेषाङ्गति नानागतानाम् वर्तमानेन लिङ्गेनानुमान व्यभिचारात्, अनागतं हि कारणान्तरप्रतिबद्धं तत्र प्रतिबन्धवैकल्यसम्भवान्न भवेदपि । यच्चाद्योदयात् श्व सूर्योदयाद्यनुमानन्न तदनुमान नियामकलिङ्गाभावात्, अद्य गर्दभदर्शनात् श्व सूर्योदयानुमानवत् । – \[प्रमाणवा॰ स्ववृत्तिटी॰ १ । १२ ।\]  उद्धृतमिदम् – \[सिद्धिवि॰ टी॰ पृ॰ ३११अ । प्रमेयक॰ पृ॰ ३८१ । स्या॰ र॰ पृ॰ ५९० ।\] 


भविष्यत् प्रतिपद्येत शकटं[^933] कृत्तिकोदयात् ।  
श्व आदित्य उदेतेति ग्रहणं वा भविष्यति[^934] ॥ १४ ॥  

[^933]: रोहिणीनक्षत्रम् ।


[^934]: शकट रोहिणी धर्मी मुहूर्त्तान्ते भविष्यदुदेष्यदिति साध्यधर्म, कुत ? कृत्तिकोदयादिति साधनम् । न खलु कृत्तिकोदय शकटोदयस्य कार्यं स्वभावो वा, केवलमविनाभावबलाद् गमयत्येव स्वोत्तरमिति प्रतिपद्येत अनुमन्येत सर्वोऽपि जन इति । तथा श्व प्रात आदित्य सूर्य उदेता उदेष्यति अद्यादित्योदयादिति प्रतिपद्येत । तथा श्वो ग्रहणं राहुस्पर्शो भवष्यति एवविधफलकाङ्कादिति वा प्रतिपद्येत सर्वत्राऽव्यभिचारात् – \[लधी॰ ता॰ पृ॰ ३३ ।\]  तुलना–कृत्तिकोदयमालक्ष्य रोहिण्यासत्तिकॢप्तिवत् । – \[मी॰ श्लो॰ पृ॰ ३५१ । प्रश॰ व्यो॰ पृ॰ ५७१ । प्रमाणप॰ पृ॰ ७१ । परीक्षामु॰ ३ । ७१ । सन्मति॰ टी॰ पृ॰ ५९१ । प्रमाणनय॰ ३ । ८० । प्रमाणमी॰ पृ॰ ४१ । जैनतर्कभा॰ पृ॰ १६ ।\]  प्रतिबन्धपरिसख्यायाम् उदेष्यति शकट कृत्तिकोदयादिति किं प्रमाणम् ? – \[सिद्धिबि॰ पृ॰ ३१७ब् ।\] 


  
विवृतिः–तदेतद् भविष्यद्विषयमविसंवादकं ज्ञानं प्रतिबन्धसङ्ख्यां प्रमाणसङ्ख्याञ्च प्रतिरुणद्धि ।

 कारिकार्थः–

“भविष्यद्” भावि, “प्रतिपद्येत”[^935] जनः । किम् ? “शकटम् ।” कुतः ? “कृत्तिकोदयात् ।” तथा “श्वः” प्रातः “आदित्य उदेता इति” प्रतिपद्येत अद्य आदित्योदयात् इति गम्यते । ““ग्रहणं वा भविष्यति”” इति प्रतिपद्येत, कुतश्चित् फलकाङ्कादेः[^936] ।

[^935]: “–पद्येत्”  \[आ॰\]  ।


[^936]: फलके पट्टके खण्डद्याद्यगणनायाः स्वटिकादिलिखिताङ्कगाणनायाः – \[आ॰ टि॰\]  ।


 विवृतिव्याख्यानम्–

करिकायाः तात्पर्यार्थमुपदर्शयन्नाह–“तद्” इत्यादि । तस्माद् एकलक्षणान्विताद्धेतोः[^937] एतद् भविष्यद्विषयं भाविशकटोदयादिगोचरम् “अविसंवादकं ज्ञानं” सिद्धम् । तन् किं करोति ? इत्याह–“प्रतिबन्धसङ्ख्यां प्रतिरुणद्धि” तादात्म्यतदुत्पत्त्योरत्राऽसम्भवात्[^938] । अथ[^939] कृत्तिकोदयादेः शकटोदयादिकार्यत्वादयमदोषः; तन्न; अतीतकृत्तिकोदयादेः[^940] शकटोदयात् प्रतीत्यभावप्रसङ्गात् । अन्योन्यकार्यत्वे अन्योन्याश्रयप्रसक्तिः[^941][^942] । अन्यच्च तत् किं करोति ? इत्याह–“प्रमाणसङ्ख्याञ्च प्रतिरुणद्धि” परपरिकल्पितस्य[^568] प्रतिब[^943]न्धस्य[^944] पक्षधर्मत्वादेश्चाऽभावेऽपि[^945] कृत्तिकोदयाद्यनुमानस्य भावात् । तन्न कार्यस्वभावानुपलब्धिलिङ्गप्रभवं त्रिविधमेव अनुमानम् इत्यनुमानप्रमाणसङ्ख्यानियमः सौगतानां व्यवतिष्ठते प्रागुक्तलिङ्गप्रभवानुमानानां[^946] ततोऽर्थान्तरत्वप्रसिद्धेः[^947] ।

[^568]: सौगत ।


[^937]: अविनाभावैक ।


[^938]: कृत्तिकोदय-शकटोदययोः । तुलना–न पूर्वोत्तरचारिणोस्तादात्म्यं तदुत्पत्तिर्वा कालव्यवधाने तदनुपलब्धेः । – \[परीक्षामु॰ ३ । ६१ । प्रमाणनय॰ ३ । ६७ ।\] 


[^939]: भाबिकारणवादी प्रज्ञाकरगुप्तः प्राह । प्रज्ञाकरगुप्तस्य भाविकारणताभूचकं मतमित्थम्–भावेन च भावो भाविनाऽपि लक्ष्यत एव मृत्युप्रयुक्तमरिष्टमिति लोके व्यवहारः । यदि मृत्युर्न भविष्यन्न भवदेवम्भूतमरिष्टमिति तस्मादनागतस्यापि कारणत्वमव्यभिचारादिति युक्तमेतत् । – \[प्रमाणवार्तिकालं॰ पृ॰ १७७ ।\] 


[^940]: भवत्येवमपि प्रयोगः–जातः कृत्तिकोदयः शकटोदयात् – \[आ॰ टि॰\]  ।


[^941]: “–श्रयत्वप्रस–”  \[ब॰\]  ।


[^942]: कृत्तिकोदयानुमाने सिद्धे सति ततः शकटोदयानुमानम्, तस्माच्च कृत्तिकोदयानुमानमिति ।


[^943]: “प्रतिबिम्बस्य”  \[ब॰\]  ।


[^944]: तादात्म्यादिसम्बन्धस्य ।


[^945]: हेतो रूपत्रयस्य ।


[^946]: कृत्तिकोदयादिहेतुजन्यानुमानानाम् ।


[^947]: तादात्म्यतदुत्पत्तिसम्बन्धनिबन्धनानुमानात् ।


एतेन नैयायिकोपकल्पितः पञ्चधैवानुमानमित्यनुमानसङ्ख्यानियमः[^948] प्रत्याख्यातः; पूर्वोक्तानुमानानां पञ्चस्वनुमानेषु अनन्तर्भावात् ।

[^948]: “पञ्चतैवा–”  \[श्र॰\]  ।


 कारणादयः पञ्च हेतव एव गमकाः इति वैशेषिकस्य पूर्वपक्षः–

ननु अस्येदं कारणं कार्यं संयोगि समवायि विरोधि चेति लैङ्गिकम्  \[वैशे॰ सू॰ ९ । २ । २\]  इति सूत्रोपात्ता एव पञ्च हेतवो लैङ्गिकाङ्गम् अविनाभावस्य अत्रैव परिसमाप्तेः, तत्कथं नैयायिकानामनुमानसङ्ख्यानियमो न व्यवतिष्ठेत[^949] ? अत्र कारणात्[^950] कार्यानुमानम्; यथा ज्वलदिन्धनदर्शनात्  भविष्यति भस्म इति । कार्यात् कारणानुमानम्; यथा नदीपूरोपलम्भात् वृष्टेः । संयोगिदर्शनात् संयोगिनोऽनुमानम्; यथा धूमदर्शनाद् वह्नेः । समवायिदर्शनात् समवायिनोऽनुमानम्; यथा शब्दाद् आकाशस्य । एकार्थसमवायिदर्शनात्[^951] एकार्थसमवायिनोऽनुमानम्, यथा रूपाद् रसस्य । विरोधिदर्शनाद् विरोध्यन्तरानुमानम्; यथा विस्फूर्जितनकुलर्दशनात् सन्निहितसर्पज्ञानमिति ।

[^949]: “–तिष्ष्ठेत्”  \[आ॰\]  ।


[^950]: कार्यं कारणपूर्वकत्वेनोपलम्भादुपलभ्यमानं सद् गमकम्, यथाहि–विशिष्टनदीपूरोपलम्भादुपरिष्टाद् वृष्टो देव इति । तथा च वहलस्वरूपफेनफेनिलपर्णकाष्ठादिवहनविशिष्टस्य नदीपूरस्य वृष्टिकार्यत्वेन पूर्वमुपलम्भात् पुनस्तदुपलम्भे सति युक्तमनुमानम्– अय नदीपूरो वृष्टिकार्यो विशिष्टनदीपूरत्वात् पूर्वोपलब्धनदीपूरवदिति । पूरस्तु उभयतटव्यापकोदकसयोग । स पारम्पर्येण वृष्टिकार्य इति । कारणमिति कार्यजनकत्वेन पूर्वमुपलब्धेस्पलभ्यमान तल्लिङ्ग यथा च विशिष्टमेधोन्नतिर्वर्षकर्मण । तथा धूमोऽग्ने सयोगी समवायी च उष्णस्पर्शो वारिस्थ तेजो गमयतीति । विरोधीच यथाहिर्विस्फूर्जनविशिष्टो नकुलादेर्लिङ्गमिति । – \[प्रश॰ व्यो॰ पृ॰ ५७२ । प्रश॰ किर॰ पृ॰ ३०२ ।\] 


[^951]: ““एकार्थसमवापिदर्शनात्”” नास्ति  \[ब॰\]  ।


 तत्प्रतिविधानपुरस्सरं कृत्तिकोदयादीनां पूर्वचरादिहेतूनामपि पृथक् रूपेण गमकत्वप्रदर्शनम्–

अत्र प्रतिविधीयते । यत्तावदुक्तम्–“सूत्रोपात्ता[^952] एव पञ्च हेतवो लैङ्गिकाङ्गम्” इत्यादि; तदसमीक्षिताभिधानम्; तदतिरिक्तानां[^953] कृत्तिकोदयादिहेतूनां[^954] तदङ्गत्वप्रतिपादनात् । अविनाभाववशाद्धि हेतोरनुमानाङ्गत्वं न कारणादिरूपतामात्रेण अस्याऽव्यापकत्वादतिप्रसङ्गाच्च[^955] । अविनाभावस्य तु सकलहेतुकलापव्यापित्वात् तदाभासेभ्यो व्यावृत्तत्वाच्च तद्वशादेव हेतोर्गमकत्वं प्रतिपत्तव्यम् । नहि तद्व्यतिरेकेण[^956] क्वचिदपि हेतोर्गमकत्वं प्रतीयते, सर्वत्र गमकत्वस्य अविनाभावे सत्येव उपपत्तेः । कार्यकारणभावस्य च पट्पदार्थपरीक्षायां प्रपञ्चतः प्रतिषिद्धत्वात्[^957] परमते[^958] कार्यकारणलिङ्गयोरसिद्धिः । संयोगसमवाययोरपि तत्रैव[^959] निषेधात् संयोगिसमवायिलिङ्गयोरपि असिद्धिः । विरोधिनोप्यविनाभावादेव विरोध्यन्तरानुमापकत्वम्, नान्यथा अतिप्रसङ्गात् ।

[^952]:  \[पृ॰ ४६० प॰ १९ ।\] 


[^953]: “तदव्यतिरि–”  \[ब॰\]  ।


[^954]: तुलना–समुद्रवृद्ध्यादौ यथोदितसम्बन्धाभावेऽप्यनुमानदर्शनात् । सयोगसमवायैकार्थसमवायास्तु नानुमानोत्पत्तौ कारणम् । नहि कमण्डलुना छात्रानुमानम्, नापि रूपादे पृथिव्याद्यनुमानम्, नापि रूपाद्रसानुमानमिति । यच्च विरुद्धस्यानुमानस्योदाहरण भूत वर्षणकर्म अभूतस्य वाय्वभ्रसयोगस्यानुमापक तथाऽभूत वर्षणकर्म भूतस्य वाय्वभ्रसयोगस्यानुमापकमिति, तदनुपपन्नम्, भावाभावयोर्ह्यत्र गम्यगमकता, न च तयोर्विरोधोऽस्ति तस्मात् कार्यकारणभावादय एव सम्बन्धा यस्य येन नियता अव्यभिचारिण स हेतुरिति – \[प्रक॰ पं॰ पृ॰ ६८ । न्यायवा॰ ता॰ पृ॰ १६४ । स्या॰ र॰ पृ॰ ५३२ । लघी॰ ता॰ पृ॰ ३४ ।\] 


[^955]: कारणादिरूपतामात्रस्य कृत्तिकोदयादिहेतुषु अव्याप्ति, धूमादिसाध्य प्रति व्यभिचारित्वाद्धत्वाभासभूतेषु अग्न्यादिषु सद्भावाच्चातिप्रसग ।


[^956]: अविनाभाव विना ।


[^957]:  \[पृ॰ २२० ।\] 


[^958]: वैशेषिकमते ।


[^959]: पट्पदार्थपरीक्षायाम्  \[पृ॰ २९७ ।\] 


 साख्यपरिकल्पितेभ्यो मात्रामात्रिकादिसप्तहेतुभ्योऽपि कृत्तिकोटयादिपूर्वचरादिहेतूना पृथक्तया गमकत्वप्रसाधनम्–

यदपि साङ्ख्यैरभिहितम्–मात्रामात्रिक-कार्य-विरोधि-सहचारि-स्वस्वामि-वध्यघाताद्यै[^960] सप्तधाऽनुमितिः । तत्र मात्रामात्रिकानुमानम्; यथा चक्षुषो विज्ञानानुमानम् । कार्यात् कारणानुमानम्, यथा विद्युद्दर्शनात्[^961] कारणविज्ञानम् । प्रकृतिविरोधिर्दशनात्[^962] तद्विरोध्यन्तरानुमानम्, यथा न वर्षिष्यति वलाहक प्रत्यनीकपवनयोगित्वात् । सहचराऽनुमानम्; यथा चक्रवाकयोरन्यतरदर्शनात् द्वितीयज्ञानम् । स्वदर्शनात् स्वामिनोऽनुमानम्, यथा छत्रविशेषदर्शनात् राज्ञोऽनुमानम् । वध्यधातानुमानम्, यथा सहर्षनकुलदर्शनात् “घातितोऽनेन सर्पः” इति ज्ञानम् । आदिग्रहणात् संयोग्यनुमानम्, यथा समुदायवर्तिनि परिव्राजके “कः परिव्राजकः” इति संशये त्रिदण्डदर्शनात् “परिव्राजकोऽयम्” इति ज्ञानमिति । तदप्येतेनैव प्रत्याख्यातम्,[^963] कृत्तिकोदयादिहेतूनां नैयायिकोपकल्पितहेतुभ्य इव अतोप्य[^964]र्थान्तरभावाऽविशेषात्[^965] ।

[^960]: आदिशब्दात् सयोग्यनुमान सप्तमम् – \[आ॰ टि॰\]  ।


[^961]: विद्युत कादाचित्कत्वेन कार्यत्वात् केनापि कारणेन भवितव्यमिति – \[आ॰ टि॰\]  ।


[^962]: “प्रतिकृतिवि–”  \[श्र॰\]  ।


[^963]: तुलना–एतेन सप्तबिध सम्बन्ध इति प्रत्युक्तम् – \[न्यायवा॰ पृ॰ ५७ ।\]  एतेनैव–मात्रानिमित्तसयोगिविरोधिसहचारिभि । स्वस्वामिवध्यधाताद्यै साख्याना सप्तधानुमा । – \[न्यायवा॰ ता॰ पृ॰ १६५ । नयचक्रवृ॰ पृ॰ ४२४अ । लघी॰ ता॰ पृ॰ ३४ ।\] 


[^964]: साख्यकल्पितहेतोरपि ।


[^965]: “–प्यर्थान्तरविशेषाभावात्”  \[श्र॰\]  ।


अथेदानीम् “दृश्यानुपलब्धिरेव[^966] गमिका, नान्या संशयहेतुत्वात्” इति नियम निराकुर्वन्नाह–

[^966]: प्रतिषेधसिद्धिरपि यथोक्ताया एवानुपलब्धे, सति वस्तुनि तस्या असभवात्, अन्यथा चानुपलब्धिलक्षणप्राप्तेषु देशकालस्वभावविप्रकृष्टेषु आत्मप्रत्यक्षनिवृत्तेरभावनिश्चयाभावात् ।  \[पृ॰ ४२\]  विप्रकृष्टविषयानुपलब्धि प्रत्यक्षानुमाननिवृत्तिलक्षणा सशयहेतु प्रमाणनिवृत्तावपि अर्थाभावासिद्धेरिति । – \[न्यायबि॰ पृ॰ ५९ । वादन्याय पृ॰ १८ ।\]  अनुपलब्धिलक्षणप्राप्तानुपलब्धे सशयहेतुतयाऽगमकत्वादिति भाव । – \[वादन्यायटी॰ पृ॰ १९ । हेतुबि॰ टी॰ पृ॰ १६२अ ।\] 


अदृश्यपरचित्तादेरभावं[^967] लौकिका विदुः ।  
तदाकारविकारादेरन्यथाऽनुपपत्तितः ॥ १५ ॥  

[^967]: विदुर्जानन्ति, के ? लौकिका । अपिशब्दोऽत्र द्रष्टव्य, तेन लौकिका गोपालादयोऽपि किं पुन परीक्षका इत्यर्थ । कम् ? अभावम् असत्ताम्, कस्य ? अदृश्यपरचित्तादे परेपामातुराणा चित्त चैतन्यमादिर्यस्यासौ परचित्तादि, अदृश्यश्चासौ परिचित्तादिश्च स तथोक्तस्तस्य । आदिशब्देन भूतग्रहव्याधिप्रभृतिर्गृह्यते यस्य सूक्ष्मस्वभाव । कुत ? तदित्यादि, तस्य परचित्तादे कार्यभूतोऽविनाभावी आकार उष्णस्पर्शादिलक्षण तस्य विकारोऽन्यथाभाव आदिर्यस्य वचनविशेषारोग्यादे तस्यानुपपत्तित असभवात् । – \[लघी॰ ता॰ पृ॰ ३४ ।\] 


 
विवृतिः–अदृश्यानुपलब्धेः[^968] संशयैकान्ते न केवलं परचित्ताभावो न सिद्ध्यति अपि तु स्वचित्तभावश्च, तदनंशतत्त्वस्य अदृश्यात्मकत्वात् । तथा च कुतः  परमार्थसतः क्षणभङ्गसिद्धिः[^969] ? तद्विपरीतस्य अभेदलक्षणस्यैव स्यात् ।

[^968]: अदृश्यानुपलभ्भादभाबासिद्धिरित्ययुक्तम्, परचैतन्यनिवृत्तावारेकापत्ते सस्कर्तॄणा पातकित्वप्रसङ्गात्, बहुलमप्रत्यक्षस्यापि रोगादेर्विनिवृत्तिनिर्णयात् । – \[अष्टश॰, अष्टसह॰ पृ॰ ५२ । लघी॰ ता॰ पृ॰ ३५ ।\] 


[^969]: “–सिद्धिपरी–”  \[ज॰ वि॰\]  ।


 कारिकार्थ–

“अदृश्य”श्चासौ “परचित्तादिश्च,” आदिशब्देन भूतग्रहव्याधिपरिग्रहः, तस्याऽ“भावं लौकिका विदुः ।” कुत इत्यत्राह–““तदाकार”” इत्यादि । तेन अदृश्यपरचित्तादिना सहभावी शरीरगत उष्णस्पर्शादिलक्षण आकारः “तदाकारः” तस्य “विकारः” अन्यथाभाव “आदि”र्यस्य वचनविशेषस्य तस्य “अन्यथानुपपत्तितः ।”

 अभावपरिच्छेदे अभावप्रमाणस्यैव व्यापार न भावरूपाणां प्रत्यक्षादीनामिति अभावस्य प्रथक् प्रामाण्यवादिनो मीमासकस्य पूर्वपक्ष–

ननु सर्वत्र अभावपरिच्छेदे अभावप्रमाणस्यैव[^970] व्यापारः, परचित्ताभावश्च अभावः तस्माद् अभावस्यैव परिच्छेद्यः । तच्च[^971] अभावप्रमाणम् प्रत्यक्षादिभ्यो भिन्नम्, तद्भिन्नसामग्रीप्रभवत्वात् भिन्नविषयत्वात्[^972] भिन्नफलसाधकत्वाच्च, यद् यतो भिन्नसामग्रीप्रभवत्वादिविशेषणविशिष्टं तत् ततो भिन्नम् यथा प्रत्यक्षादनुमानादि, तथाभूतञ्चेदम्, तस्मात् प्रत्यक्षादिभ्यो भिन्नमिति । न चास्य तद्भिन्नसामग्रीप्रभवत्वमसिद्धम्; तथाहि–इन्द्रियार्थसन्निकर्षरूपायाः प्रत्यक्षादिसामग्रीतः[^973] तावदभावप्रमाणं नोत्पत्तुमर्हति, अभावेन सह इन्द्रियाणां सन्निकर्षाभावात् । न हि तत्र तेषां संयोगलक्षणः सन्निकर्पः सम्भवति;[^974] अभावस्य अद्रव्यत्वात् । नापि समवायलक्षणः, द्रव्य-गुण-कर्म-सामान्य-विशेषेभ्योऽन्यत्वात्[^975] । तयोरभावे[^976] च तत्प्रभेदः संयुक्तसमवायादिः दूरादपास्तः । संयुक्तवि[^977]शेषणभावोप्यसम्भा[^978]व्यः;[^979] घटाभावस्य भूप्रदेशविशेषणत्वाभावात् । विशेषणं हि संयुक्तं समवेतं वा भवति यथा दण्डो गुणादिश्च, न चाभावः क्वचित् संयुक्तः समवेतो वा इत्युक्तम् । उक्तञ्च–

[^970]: अभावोऽपि प्रमाणाभाव नास्तीत्यर्थस्यासन्निकृष्टस्य – \[शाबरभा॰ १ । १ । ५ ।\] 


[^971]: अभावशब्दवाच्यत्वात् प्रत्यक्षादेश्च भिद्यते । प्रमाणामभावो हि प्रमेयाणामभाववत् ॥ – \[मी॰ श्लो॰ अभाव॰ श्लो॰ ५४ ।\] 


[^972]: ““भिन्नविषयत्वात्”” नास्ति  \[ब॰\]  ।


[^973]: “प्रत्यक्षस्तत्साम–”  \[ब॰\]  ।


[^974]: द्रव्यद्रव्ययोश्च सयोगात् ।


[^975]: द्रव्यगुणकर्मसामान्यविशेषाणामेव च समवायित्वम् ।


[^976]: सयोगसमवाययो ।


[^977]: चक्षु सयुक्त भूतल तद्विशेषणश्चाभाव इति । मा भूत् सयोगत, सयुक्तविशेषणत्वाद् गह्यतामिति चेत्, न, असति सम्बन्धे विशेषणत्वायोगात् । अस्त्येव सम्बन्ध इति चेत्, कोऽसौ ? न तावत्सयोग, अद्रव्यत्वात् । न समवाय, तदनभ्युपगमात् । अभ्युपगमे वा सयुक्तसमवायादेव ग्रहणात् तद्विशेषणत्वमवक्तव्य स्यात् । तन्न तावद् भवतामस्ति सन्निकर्ष अस्माक तु अस्ति सयुक्तसमवाय । तथापि तु नैन्द्रियकत्वमित्यत्रैव वक्ष्याम । – \[मी॰ श्लो॰ न्यायर॰ पृ॰ ४७९\] 


[^978]: “–विशेषणीभावो”  \[श्र॰\]  ।


[^979]: “–भाव्यो यथा घटा–”  \[ब॰\]  ।


न[^980] तावदिन्द्रियेणैषा नास्तीत्युत्पाद्यते मतिः ।  
भावांशेनैव सम्बन्धो[^981] योग्यत्वादिन्द्रियस्य हि[^982] ॥  \[मी॰ श्लो॰ अभाव॰ श्लो॰ १८\]   

[^980]: न तावदिन्द्रियैरेषा नास्तीत्युत्पद्यते मति – \[मी॰ श्लो॰ ।\] 


[^981]:  \[“संयोगो”–मी॰ श्लो॰ । सन्मति॰ टी॰ पृ॰ ५८० । प्रमाणमी॰ पृ॰ ९ ।\] 


[^982]: उद्धृतोऽयम्– सिद्धिवि॰ टी॰ पृ॰ १७९ब् । प्रमेक॰ पृ॰ १८९ । सन्मति॰ टी॰ पृ॰ ५८० । जैनतर्कवा॰ पृ॰ ७८ । न्यायाव॰ टी॰ पृ॰ २२ । स्या॰ र॰ पृ॰ २८० । प्रमाणमी॰ पृ॰ ९ ।



यदि नेन्द्रियादिसामग्रीतस्तदुत्पद्यते, कुतस्तर्हि तदुत्पद्येत इति चेत् ? उपलब्धिलक्षणप्राप्तप्रतिपेध्यार्थानुपलब्धि-भूतलाद्याश्रयोपलब्धि-प्रतिषेध्यघटादिस्मरणलक्षणसामग्रीविशेपात्[^983] ।

[^983]: “–लब्धिप्रतिषेधध्यभूतला–”  \[श्र॰\]  ।


गृहीत्वा वस्तुसद्भाव[^984] स्त्मृवा[^985] च प्रतियोगिनम्[^986] ।  
मानस नास्तिताज्ञानं जायतेऽक्षानपेक्षया[^987] ॥  \[मी॰ श्लो॰ अभाव॰ श्लो॰ २७\]   

[^984]: भृतलाद्याश्रयलक्षणम् ।


[^985]: “–त्वा तत्प्रति–”  \[आ॰\] ,  \[ब॰\]  ।


[^986]: यम्याभाव क्रिपते न प्रतियोगी यथा घटाभावे घट ।


[^987]: उद्धृतोऽयम् – \[प्रश॰ व्यो॰ पृ॰ ५९२ । न्यायम॰ पृ॰ ५० । बृहदा॰ बा॰ पृ॰ ८८५ । सिद्धिवि॰ टी॰ पृ॰ १७९ब् । प्रमेयक॰ पृ॰ १८९ । सन्मति॰ टी॰ पृ॰ २३, २७६ । न्यायाव॰ टी॰ पृ॰ २२ । न्यायवि॰ वि॰ पृ॰ ४८८अ । स्या॰ र॰ पृ॰ २८० । प्रमेयर॰ पृ॰ ६९ । रत्नाकराव॰ २ । १ । विश्वतत्त्वप्र॰ पृ॰ १३ । प्रमाणमी॰ पृ॰ ९ । जैनतर्कवा॰ वृ॰ पृ॰ १२ । प्रभाकरवि॰ पृ॰ ५८ । प्रमेयरत्नको॰ पृ॰ ५८ ।\] 



प्रत्यक्षादेरनुत्पत्तिः प्रमाणाभाव उच्यते ।  
सात्मनोऽपरिणामो[^988] वा विज्ञान वाऽन्यवस्त्युनि[^989] ॥  \[मी॰ श्लो॰ अभाव॰ श्लो॰ ११\]   

[^988]: “सात्मन परिणाम” – \[मी॰ श्लो॰ ।\]  तामेव द्विधा विभजते सेति । योऽयमात्मनो घटादिविषय प्रत्यक्षादिज्ञानम्बस्प परिणाम तदभावमात्रमेवानुत्पत्तिरभाव इति बोध्यते । तच्च घटाद्यभावविषय नास्ति, बुद्धिजनकतया इन्द्रियादिवत् प्रमाण नास्ति इति । – \[मी॰ श्लो॰ न्यायर॰ पृ॰ ४७५ ।\]  सा प्रत्यक्षादेरनुत्पत्ति निपेध्याभिमतधटादिपदार्थज्ञानरूपेणापरिणत साम्यावस्थमात्मद्रव्यमुच्यते, घटादिविविपतभूतलज्ञान वा – \[तत्त्वस॰ प॰ पृ॰ ४७१ ।\]  आत्मन स्वरूपस्यापरिणाम इति प्रसज्य इति प्रतिपेध – \[आ॰ टि॰ ।\] 


[^989]: पर्युदाम – \[आ॰ टि॰ ।\]  भूतलादिवस्तुन्याश्रयभूते । उद्घृतोऽयम् – \[प्रश॰ व्यो पृ॰ ५९२ ।\]  “इप्यते” – \[तत्त्वस॰ का॰ १६४९ । प्रमेयक॰ पृ॰ १८९ । सन्मति॰ टी॰ पृ॰ ५८० । स्या॰ र॰ पृ॰ २७८ । षड्द॰ बृह॰ पृ॰ १२०अ । रत्नाकराव॰ २ । १ । बृहत्सर्व॰ पृ॰ १५२ ।\] 



इति तल्लक्षणसामग्रीतस्तदुत्पत्तिश्च[^990] तदन्यतमस्याप्यपाये[^991] तदनुपपत्तेः मुप्रसिद्धा । यदि हि उपलब्धिलक्षणप्राप्तार्थानुपलब्धिर्न स्यात् तदा भूतलाद्याश्रयोपलब्धावपि अभावप्रतीतिर्न स्यात् । यदि च भूतलाद्याश्रयप्रतीतिर्न स्यात् तदा भूतलाद्यवच्छेदेन[^992] घटाद्यभावप्रतीतिर्न स्यात् । नहि अज्ञातस्य[^993] विशेषणत्व युक्तमतिप्रसङ्गात् । न च सामान्येन घटाद्यभावप्रतीतिरुपजायते, किन्तु भूतले । तथा, यदि प्रनियोगिस्मरण न स्यात् नर्हि “नास्ति” इत्येवंरूपा प्रतीतिः स्यात् नतु “घटो नास्ति” इति । अतः सिद्ध प्रत्यक्षमामग्रीतो भिन्नसामग्रीप्रभवत्वमभावप्रमाणम्य ।

[^990]: आभावोत्पत्तिश्च ।


[^991]: प्रतिपेध्यानुपलब्धि-आश्रयोपलब्धि-प्रतियोगिस्मरणेष्वन्यतमस्य ।


[^992]: इह भूतले घटाभाव इति प्रतिनियतदेशतया ।


[^993]: भूतलस्य


तथा अनुमानसामग्रीतोऽपि, तस्य हि सामग्री लिङ्गादिलक्षणा, न[^994] च अभावेना  ऽविनाभूतं किञ्चिल्लिङ्गमस्ति । अनुपलब्धिरस्तीति[^995] चेत्, नन्वसौ गृहीतव्याप्तिका, अगृहीतव्याप्तिका वा अभावमनुमापयेत् ? न तावदगृहीतव्याप्तिका, अतिप्रसङ्गात् । नापि गृहीतव्याप्तिका; यतो व्याप्तिग्रहणं धूमाग्निवद् उभयधर्मग्रहणपूर्वकम्[^996] । व्याप्तिग्रहणवेलायाञ्च कुतः अभावाख्यधर्मग्रहणम्–अत एव अनुमानात्, तदन्तराद्वा ? यदि अत एव; अन्योन्याश्रयः; तथाहि–अतोऽनुमानादभावसिद्धौ[^997] अनुपलब्धेरभावेन अविनाभावित्वसिद्धिः, तत्सिद्धौ चाऽतोऽनुमानादभावसिद्धिरिति[^998] । अनुमानान्तरात् तत्सिद्धौ चाऽनवस्था[^999] ।

[^994]: न चाप्यत्रानुमानत्व लिङ्गाभावात् प्रतीयते । भावाशो ननु लिग स्यात्तदानी नाजिघृक्षणात् ॥ – \[मी॰ श्लो॰ पृ॰ ४८४ ।\] 


[^995]: प्रत्यक्षादेरनुत्पत्तिर्न तु लिग भविष्यति । न चानवगत लिङ्ग गृह्यते चेदसावपि । अभावत्वादभावेन गृह्येतान्येन हेतुना ॥ स चान्येन ग्रहीतव्यो गृहीते हि लिङ्गता । तद्गृहीतिर्हि लिङ्गेन स्यादन्येनेत्यनन्तता ॥ लिङ्गाभावे तथैव स्यादनवस्थेयमित्यत । क्वाप्यस्य स्यात्प्रमाणत्व लिङ्गत्वेन विना ध्रुवम् ॥ – \[मी॰ श्लो॰ पृ॰ ४८६–८८ । शास्त्रदी॰ पृ॰ ३३५ ।\] 


[^996]: माध्यसाधनरूपोभयधर्म – \[आ॰ टि॰\]  ।


[^997]: “–हि अनुमा–”  \[आ॰\]  ।


[^998]: “वाऽतो”  \[आ॰\]  ।


[^999]: “वाऽन–”  \[आ॰\]  ।


किञ्च, अनुपलब्ध्याख्यं[^1000] लिङ्गमपि उपलब्ध्यभावस्वभावम्, अतः तत्स्वरूपप्रतिपत्तावपि उक्तदोषानुषङ्गः । अनुपलब्धेरग्रहणे च अभावाऽनुपलब्ध्योः अविनाभावप्रतिपत्तिरतिदुर्घटा । अतो नाभावप्रमाणस्य अनुमानसामग्रीप्रभवता ।

[^1000]: “–ख्यलि–”  \[आ॰\] ,  \[श्र॰\]  ।


नापि अर्थापत्त्युपमानागमसामग्रीसमुत्थता; प्राक् प्रतिपादिताया अभावप्रमाणसामग्र्याः अर्थापत्त्यादिसामग्रीतोऽन्यथानुपपद्यमानार्थ-उपमानोपमेयगतसादृश्यग्रहणशब्दादिलक्षणायाः सर्वथा भिन्नत्वात् । तन्न अभावप्रमाणस्य अध्यक्षादिभ्यो भिन्नसामग्रीप्रभवत्वमसिद्धम् ।

नापि भिन्नविषयत्वम्;[^1001] तथाहि–“इह भूतले घटो नास्ति” इति प्रत्ययः न तावद् भावविषयः, तद्वैलक्षण्येन[^1002] प्रतिप्राणि संवेद्यमानत्वात् । भावविषयत्वे चास्य घटो विषयः, भूतलम्, तत्संसर्गो वा ? प्रथमपक्षे सति घटे घटसत्ताप्रत्ययवत् अभावप्रत्ययोऽपि स्याद् आलम्बनस्य[^1003] विद्यमानत्वात् । द्वितीपपक्षे तु[^1004] सघटेऽपि भूतले अभावप्रत्ययप्रसङ्गः विपयभूतस्य[^1005] भूतलस्य विद्यमानत्वात् । नापि तत्संसर्गः; घटसंयुक्तेऽपि भूतले “घटो नास्ति” इति प्रत्ययप्रसङ्गात् । अथ घटविविक्तं भूतलम् अस्य[^1006] विषयः; ननु तद्वैविक्त्यं[^1007] किं भूतलस्वरूपमात्रम्, ✢तद्व्यतिरिक्तं[^1008] वा ? यदि भूतलस्वरूपमात्रम्;✢ तर्हि विद्यमानेऽपि घटे तत्प्रत्ययप्रसङ्गः[^1009] । अथ ऽतद्व्यतिरिक्तम्; तर्हि नाममात्रं भिद्यते नार्थः, विविक्तताशब्देन[^1010] अभावस्यैव अभिधानात् । अतः सिद्धो भावादर्थान्तरम् अभावप्रमाणस्यैव परिच्छेद्योऽभावः, प्रत्यक्षादीनां भावविषयतया अभावगोचरचारित्वाभावात् ।

[^1001]: असिद्धम्– \[आ॰ टि॰\]  ।


[^1002]: भावप्रत्ययविलक्षणतया ।


[^1003]: विषथभूतस्य घटस्य ।


[^1004]: न भूतलम्, सत्यपि घटे प्रसङ्गात् – \[शास्त्रदी॰ पृ॰ ३२५ ।\] 


[^1005]: “विषयभूतलस्य”  \[ब॰\]  । “विषयभूतस्य भूतस्य”  \[श्र॰\]  ।


[^1006]: घटो नास्तीतिप्रत्ययस्य ।


[^1007]: कोऽय घटविवेक ? यदि भूतलरूपमेव, घटवत्यपि प्रसङ्ग । घटमयोगाभावश्चेत्, अङ्गीकृतस्तर्हि अभाव । – \[शास्त्रदी॰ पृ॰ ३२७ ।\] 


[^1008]: ✢ एतदन्तर्गत पाठो नास्ति  \[आ॰\]  ।


[^1009]: नास्तीतिप्रत्यय ।


[^1010]: “विविक्तशब्देन”  \[आ॰\]  ।


यदि चाभावः[^1011] प्रत्यक्षपरिच्छेद्यः स्यात्, कथमिन्द्रियेणाऽसन्निकृष्टः परिच्छिद्येत ? यदा हि केनचिद् अपवरकः स्वरूपेण गृहीतः जिज्ञासाऽभावाद् “देवदत्तोऽत्र नास्ति” इति न निश्चितम्, पश्चाद् दूरदेशमसौ गतः, यदा केनचित्पृष्टः “किं तत्र देवदत्त आसीन्न वा” इति ? प्रतिवचनञ्चासौ[^1012] तदैव[^1013] तद्देशमनुस्मृत्य देवदत्ताभावं प्रतिपद्य प्रयच्छति “नासीत्” इति । नहि तत्र[^1014] इन्द्रियसन्निकर्षोऽस्ति इति कथं तत्र प्रत्यक्षसम्भवः ? ततो न प्रत्यक्षपरिच्छेद्योऽभावः ।

[^1011]: स्वरूपमात्र दृष्ट्वाऽपि पश्चात्किञ्चित्स्मरन्नपि । तत्रान्यनास्तिता पृष्टस्तदैव प्रतिपद्यते ॥ यदा हि कश्चित् प्रात काले कञ्चिद्देशमध्यासोनस्तत्र व्याघ्रादिकमदृष्ट्वा तदस्मरणाच्च तदभावमप्यगृहीत्वा देशमात्र दृष्ट्वा देशान्तरगतो मध्यन्दिने पृच्छ्यते “कश्चित्तस्मिन्देशे प्रात काले व्याध्रो गज सिंह पार्थिवो वा समागत ?” इति । स तदा त देशमवगतत्वात्स्मरन्नपि तत्र देशेऽन्येषा व्याध्रादीनामभाब प्रागगृहीत तदैव गृहणाति । न च मध्यन्दिने समये प्रात कालिकस्याभावस्यानिन्द्रियसन्निकृष्टस्य सभवति प्रत्यक्षेण ग्रहणम्, तस्येन्द्रियसन्निकृष्टवर्तमानविषयत्वात् । – \[मी॰ श्लो॰ न्यायर॰ पृ॰ ४८३ । शास्त्रदी॰ पृ॰ ३३९ ।\] 


[^1012]: उत्तरम् ।


[^1013]: “–व हि तद्दे–”  \[श्र॰\]  ।


[^1014]: देवदत्ताभावे ।


नाप्यनुमानादिपरिच्छेद्यः,[^1015] तदविनाभाविनो लिङ्गादेरसम्भवात् । अनुपलब्ध्यादेश्च तल्लिङ्गादेरनन्तरमेव कृतोत्तरत्वात् । अतः पारिशेष्याद् अभावप्रमाणगोचर[^1016] एव अभाव इति नासिद्धं भिन्नविषयत्वम् । उक्तञ्च–

[^1015]: नाप्यनुमेय, अज्ञातेन तेन कस्यचिल्लिङ्गस्य सम्बन्धग्रहणासभवात् । – \[शास्त्रदी॰ पृ॰ ३४० ।\] 


[^1016]: मेयो यद्वदभावो हि मानमप्येवमिष्यताम् । भावात्मके यथा मेये नाभावस्य प्रमाणता । तथाऽभावप्रमेयेऽपि न भावस्य प्रमाणता ॥ अभावो वा प्रमाणेन स्वानुरूपेण मीयते । प्रमेयत्वाद्यथा भावस्तस्माद् भावात्मकात् पृथक् ॥ – \[मी॰ श्लो॰ अभाव॰ श्लो॰ ४५, ४६, ५५ ।\] 


प्रमाणपञ्चक[^1017] यत्र वस्तुरूपे न जायते ।  
वस्तुसत्तावबोधार्थ तत्राभावप्रमाणता ॥  \[मी॰ श्लो॰ अभाव॰ श्लो॰ १\]   

[^1017]: व्याख्या–ओचक उम्बेक त्वेव व्यास्यातवान् यत्र घटाख्ये वस्तुनि प्रत्यक्षादि सद्भावग्राहक नोपजायते तस्य नास्तिता भूप्रदेशाधिकरणाभावप्रमाणस्य प्रमेया – \[स्या॰ र॰ पृ॰ २७९ ।\]  तत्र सदसद्रूपेणोभयात्मके वस्तुनि व्यवस्थिते यस्मिन् वस्तुरूपे वस्त्वशेऽसद्रूपाख्ये प्रमाणपञ्चकमर्थापत्तिपर्यन्त न जायते । किमर्थम् ? वस्तुन सत्ताशावबोधार्थम् । तत्र अभावाशे प्रमेये अभावस्य प्रमाणता । – \[तत्त्वस॰ प॰ पृ॰ ४७०\]  । उद्धृतोऽयम् – \[प्रश॰ व्यो॰ पृ॰ ५९२ । हेतुबि॰ टी॰ पृ॰ १९०अ । तत्त्वस॰ का॰ १६४८ । षड्द॰ श्लो॰ ७६ । प्रमेयक॰ पृ॰ १८९ । सन्मति॰ टी॰ पृ॰ ५८० । नन्दि॰ मलय॰ पृ॰ २५ । स्या॰ र॰ पृ॰ २७९ ।\]  “वस्त्वसत्तावबोधार्थ” – \[षड्द॰ श्लो॰ ५०, बृह॰ पृ॰ १२० अ। । प्रमेयर॰ पृ॰ १३९ । विश्वतत्त्वप्र॰ पृ॰ १३ । चित्सु॰ पृ॰ २६८ । बृहत्सर्व॰ पृ॰ १६५ । नन्दि॰ मलय॰ पृ॰ २५ ।\] 



नापि भिन्नफलसाधकत्वम्,[^1018] अभावावगतिलक्षणफलस्य अभावप्रमाणप्रसादादेव[^1019] प्रसिद्धे । अतः प्रत्यक्षादिभ्यो विलक्षणस्य प्रतिपेध्याधारग्रहणादिसा[^1020]मग्रीप्रभवस्य[^1021] नञर्थविषयस्य नञर्थसंवित्तिफलस्य अभावप्रमाणस्य प्रमाणान्तरत्वमभ्युपगन्तव्यम् ।  न च अवस्तुविषयत्वादस्य[^1022] अप्रामाण्यम्; अभावस्य प्रमाणेन परिच्छिद्यमानतया अवस्तुत्वानुपपत्तेः । यत् प्रमाणेन परिच्छिद्यते न तदवस्तु यथा भावः, प्रमाणेन परिच्छिद्यते च अभाव इति । अवस्तुत्वे चास्य[^1022] भेदो दुर्घटः, यदवस्तु न तस्य भेदः यथा खपुष्पादेः, अस्ति च प्रागभावादिभेदोऽभावस्य इति । तदवस्तुत्वे च अर्थानां साङ्कर्य[^1023] स्यात्, दध्यादेः क्षीराद्यवस्थायां प्रागभावादेरवस्तुतयाऽसाङ्कर्याऽहेतुत्वात्,[^1024] तथा च प्रतिनियतव्यवहारवार्त्तोच्छेदः स्यादिति । तदुक्तम्–[^801]

[^801]: “उक्तञ्च”  \[श्र॰\]  ।


[^1018]: असिद्धमित्यत्रापि योज्यम् – \[आ॰ टि॰\]  ।


[^1019]: “–देव सिद्धेः”  \[श्र॰\]  ।


[^1020]: प्रतिपेध्यो घट तस्याधारो भूतलादि


[^1021]: प्रतियोगिस्मरणम् प्रतियोग्यनुपलब्धिश्च ग्राह्या ।


[^1022]: अभावस्य ।


[^1023]: परस्परात्मत्वम् ।


[^1024]: “–वस्तुतत्तयासाङ्कर्यहेतुत्वात्”  \[ब॰\]  ।


न[^1025] च स्याद्व्यवहारोऽयं कारणादिविभागतः[^1026] । प्रागभावादिभेदेन नाभावो यदि भिद्यते ॥  
यद्वाऽनु[^1027]वृत्तिव्या[^1028]वृत्तिबुद्धिग्राह्यो[^1029] यतस्त्वयम् । तस्माद् गवादिवद्वस्तु प्रमेयत्वाच्च गृह्यताम् ॥  
न[^1030] चावस्तुन एते स्युः भेदाः तेनास्य[^1031] वस्तुता । कार्यादीनामभावः को भावो[^1032] यः कारणादितः ना ॥  
वस्त्वसङ्करसिद्धिश्च[^1033] तत्प्रामाण्यं[^1034] समाश्रिता । क्षीरे[^1035] दध्यादि यन्नास्ति प्रागभावः स उच्यते ॥  
नास्तिता पयसो दध्नि प्रध्वंसाभावलक्षणम् । गवि योऽश्वाद्यभावस्तु सोऽन्योन्याभाव उच्यते ॥  

[^1025]: व्याख्या–यत् खलु दधिरूप प्रागभूत्वा भवति तदुपादेय कार्यम्, यच्च प्रागवस्थित क्षीररूप पश्चान्न भवति तदुपादानकारणम्, सोऽय कार्यकारणविभाग । तथा गौरश्वो न भवति, अश्वो न भवति गौ, विषाणशून्य शश इत्यादि व्यवहारोऽसत्यभावस्य प्रागभावादिरूपभेदे नोपपद्यत इति । – \[मी॰ श्लो॰ न्यायर॰ पृ॰ ४७४ ।\] 


[^1026]: कार्यस्य प्रागभाव कारणम् – \[आ॰ टि॰\]  ।


[^1027]: व्याख्या–अस्ति ह्यभावस्य प्रागभावादिरूपेण व्यावृत्तिरभावरूपेण चानुवृत्तिरिति । तत्रैव हेत्वन्तरमाह प्रमेयेति – \[मी॰ श्लो॰ न्यायर॰ पृ॰ ४७५ ।\]  अभावो वस्तु इति पक्ष, अनुवृत्तिव्यावृत्तिबुद्धिग्राह्यत्वात् प्रमेयत्वाच्चेति हेतुद्वय गवादिवदिति दृष्टान्त । – \[तत्त्वस॰ प॰ पृ॰ ४७३ ।\] 


[^1028]: अभाव इति – \[आ॰ टि॰\]  ।


[^1029]: प्रागभावादि – \[आ॰ टि॰\]  ।


[^1030]: व्याख्या–न ह्यवस्तुनो भेदो युक्त वस्त्वधिष्ठानत्वात्तस्य तस्मादभावो वस्तु । कीदृशं पुनरस्य वस्तुत्वमित्याह–कार्यादीनामिति । क्षीरादे कारणस्य यो भाव स एव दध्यादे कार्यस्याभाव, कार्यस्य दध्यादेर्यो भाव स एव क्षीरादे कारणस्याभाव इत्येतदभाववस्तुत्वम् । – \[तत्त्वस॰ पं॰ पृ॰ ४७३ ।\] 


[^1031]: भेदवत्त्वेन ।


[^1032]: “को योऽभाव कारणादिन” – \[मी॰ श्लो॰ ।\]  “स यो भाव कारणादिना” – \[तत्त्वसं॰ ।\]  “को भावो य कारणादि न” – \[सन्मति॰ टी॰ ।\]  “को भावो य कारणादिन” – \[स्या॰ र॰ ।\]  “को भावो य कारणादिना” – \[षड्द॰ बृह॰ ।\] 


[^1033]: व्याख्या–प्रत्यक्षादिभि सद्रूपेण प्रमीयमाणमपि घटादिकमसद्रूपेण अभावस्य प्रमेयम्, असकरोऽसद्रूपमभाव इति यावत् । – \[मी॰ श्लो॰ न्यायर॰ पृ॰ ४७३ ।\] 


[^1034]: “तत्प्रामाण्यसमाश्रया” – \[मी॰ श्लो॰ ।\] 


[^1035]: व्याख्या–क्षीरमृदादौ कारणे दधिधटादिलक्षण कार्य नास्तीत्येव यत्प्रतीयते लोके स प्रागभाव उच्यते । यदि तु प्रागभावो न भवेत् क्षीरादौ दध्यादि कार्य भवेदेव । एव दध्नि क्षीराख्यस्य यन्नास्तित्वमय प्रध्वसाभाव, अन्यथा दध्नि क्षीर भवेदेव । गवादौ अश्वादेरभावोऽन्योन्याभाव उच्यते । यस्मात्तस्य गवादे पररूपमश्वादिस्वभावो नास्ति तस्मात्तयोरन्योन्याभाव उच्यते । अन्यथा गवादौ भवेदश्वादि यद्यन्योन्याभावो न भवेत् । शशशिरसोऽवयवा निम्ना अनुन्नता वृद्धिकाठिन्याभ्या रहिता विषाणादिरूपेण अत्यन्तमसन्त अत्यन्ताभाव उच्यते । यदि त्वत्यन्ताभावो न भवेत् शशे शृङ्ग भवेदेव । – \[तत्त्वसं॰ प॰ पृ॰ ४७२ ।\]  उद्धृतोऽयम् – \[न्यायमं॰ पृ॰ ६५ । हेतुबि॰ टी॰ पृ॰ ८१ब्। ।\] 


  
शिरसोऽवयवा[^1036] निम्ना वृद्धिकाठिन्यवर्जिताः । शशशृङ्गादिरूपेण सोऽत्यन्ताभाव उच्यते ॥  
क्षीरं दधि भवेदेवं दध्नि क्षीरं घटं पटः । शशे शृङ्गं पृथिव्यादौ चैतन्यं मूर्त्तिरात्मनि ॥  
अप्सु गन्धो स्सश्चाग्नौ वायौ रूपेण तौ[^1037] सह । व्योम्नि संस्पर्शर्शिता[^1038][^1039] ते[^1040] च न चेदस्य[^1041][^1022] प्रमाणता ।  

[^1022]: अभावस्य ।


[^1036]: उन्नता अथ च वृद्धिमन्तः कटिना अवयवा विषाणत्वेन व्यपदिश्यन्ते, यदा च शशशिरसोऽवयवाः निम्नाः अनुन्नता अथ च वृद्धिकाठिन्यविरहिताः तदा त एव शृङ्गाभावरूपेण व्यपदेशार्हाः ।


[^1037]: रसगन्धौ ।


[^1038]: संस्पर्शिणो भावः संस्पर्शिता स्पर्श इत्यर्थः । “संस्पर्शकास्ते च” – \[तत्त्वसं॰, स्या॰ र॰ ।\]  “सस्पर्शता ते च” – \[सन्मति॰ टी॰ ।\] 


[^1039]: “–तामेव न”  \[ब॰\]  ।


[^1040]: रूपरसगन्धाः – \[आ॰ टि॰\]  ।


[^1041]: “–दस्त्यप्र–”  \[ब॰\]  ।


  \[मी॰ श्लो॰ अभाव॰ श्लो॰ ७, ९, ८, २-६ ।\]  इति[^1042] ।
 तत्प्रतिविधानपुरस्सरम् अभावस्य प्रत्यक्षाद्यन्यतमग्राह्यत्वसमर्थनम्–

[^1042]: एतेऽष्टावपि श्लोकाः निम्नग्रन्थेषु उद्धृताः – \[तत्त्वसं॰, तत्त्वसं॰ पं॰ पृ॰ ४७१–४७३ । प्रमेयक॰ पृ॰ १९० । सन्मति॰ टी॰ पृ॰ ५८०–८१ । षड्द॰ बृह॰ पृ॰ १२०ब्। ।\]  “न च स्याद्व्य” इति श्लोकं विना सप्त श्लोकाः – \[स्या॰ र॰ पृ॰ २८१–८३ ।\] 


अत्र प्रतिविधीयते । यत्तावदुक्तम्–“अभावप्रमाणं[^1043] प्रत्यक्षादिभ्यो भिन्नम्” इत्यादि; तदसमीक्षिताभिधानम्; तद्विषयस्य[^1044] प्रत्यक्षादिभिः परिच्छिद्यमानतया तस्य[^1045] ततो[^1046] भेदानुपपत्तेः । द्विविधो हि अभावः–विप्रकृष्टार्थसम्बन्धी,[^1047] अविप्रकृष्टार्थसम्बन्धी चेति । तत्र यो देशाद्यविप्रकृष्टार्थसम्बन्ध्यभावः[^1048] स प्रत्यक्षत एव परिच्छिद्यते, इन्द्रियव्यापारादनन्तरम्[^1049] “अघटं भूतलम्” इत्यादिप्रत्ययप्रतीतेः । अप्रत्यक्षत्वञ्च अभावस्य इन्द्रियेणाऽसम्बद्धत्वात्,[^1050] अरूपित्वात्, असद्रूपत्वाद्वा ? न तावदसम्बद्धत्वात्; रूपस्याप्यप्रत्यक्षत्वप्रसङ्गात्, अप्राप्यकारिणा हि  चक्षुषा यथा रूपस्य असम्बद्धस्य ग्रहणं तथा अभावस्यापि । ननु चासम्बद्धस्याप्यभावस्य चक्षुषा ग्रहणे देशान्तरवर्त्तिनोऽपि[^1022] ग्रहणप्रसङ्गः अविशेषात्;[^1051] इत्यपि रूपेण कृतोत्तरम् । नहि तस्य असम्बद्धस्य ग्रहणेऽपि सकलदेशकालवर्त्तिनो ग्रहणं दृष्टम् । अथ रूपे चक्षुषः संयुक्तसमवायसम्बन्धसद्भावादसम्बद्धत्वमसिद्धम्; तन्न, चक्षुषोऽप्राप्यकारित्वस्य प्रागेव[^1052] प्रतिपादनात् । तत्सम्बन्धात्[^1053] तस्य[^1054][^1055] तेन[^1056] ग्रहर्ण च रसादेरपि ग्रहणप्रसक्तिः तदविशेषात्[^1057] । अयोग्यत्वात्तदग्रहणे[^1058] देशान्तरादिस्थस्य अभावस्याप्यत[^1059] एवाग्रहणमस्तु अविशेषात् ।

[^1022]: अभावस्य ।


[^1043]:  \[पृ॰ ४६३ पं॰ ८ ।\]  अभावोऽप्यनुमानमेव, यथोत्पन्नं कार्यं कारणसद्भावे लिङ्गम्, एवमनुत्पन्नं कार्यं कारणासद्भावे लिङ्गम् । – \[प्रश॰ भा॰ पृ॰ ५७७ ।\] 


[^1044]: तुलना–प्रत्यक्षादिनैवाभावस्य प्रतीतेः, तथा चाक्षव्यापारादिह भूतले घटो नास्तीति ज्ञानमपरोक्षमुत्पद्यमानं दृष्टम् – \[प्रश॰ व्यो॰ पृ॰ ५९२ । प्रश॰ कन्द॰ पृ॰ २२६ ।\]  शब्दे ऐतिहयानर्थान्तरभावाद् अनुमानेऽर्थापत्तिसम्भवाभावानर्थान्तरभावाच्चाऽप्रतिषेधः । – \[न्यायसू॰ २ । २ । २ ।\]  अभावोऽप्यनुमानमेव – \[न्यायवा॰ पृ॰ २७६ ।\]  सत्यमभावः प्रमेयमभ्युपगम्यते प्रत्यक्षाद्यवसीयमानस्वरूपत्वान्न प्रमाणान्तरमात्मपरिच्छित्तये मृगयते । अदूरमेदिनीदेशवर्तिनस्तस्य चक्षुषा । परिच्छेदः परोक्षस्य क्वचिन्मानान्तरैरपि ॥ – \[न्यायमं॰ पृ॰ ५१ ।\]  अन्यस्य घटादिविविक्तस्य भूतलस्योपलब्ध्या घटानुपलब्धिरिति प्रत्यक्षसिद्धानुपलब्धिः । एतदुक्तम्भवति–धटग्राहकत्वस्य भूतलग्राहकत्वस्य चैकज्ञानसंसर्गित्वात् यदा भूतलग्राहकमेव तज्ज्ञानं भवति तदा घटग्राहकत्वाभावं निश्चाययतीति प्रतीतिप्रत्यक्षसिद्धैव घटानुपलब्धिः । – \[प्रमाणवा॰ स्ववृ॰ टी॰ १ । ६ ।\]  यदि वस्तु प्रमाभावः मेयाभावस्तथैव च । प्रत्यक्षेऽन्तर्गतोऽभावः तथा सति कथन्न ते ॥ – \[तत्त्वसं॰ पृ॰ ४७५ ।\]  भावांशवदितरस्यापि प्रत्यक्ष एव – \[सिद्धिवि॰ टी॰ पृ॰ १७९अ। ।\]  एवञ्चाभावप्रमाणवैयर्थ्थम् असदंशस्यापि प्रत्यक्षादिसमधिगम्यत्वसिद्धेः । – \[तत्त्वार्थश्लो॰ पृ॰ १८२ ।\]  अभावप्रमाणं तु प्रत्यक्षादावेवान्तर्भवति – \[स्या॰ र॰ पृ॰ ३१० । न्यायाव॰ टी॰ टि॰ पृ॰ २१ ।\] 


[^1045]: अभावस्य – \[आ॰ टि॰\]  ।


[^1046]: प्रत्यक्षादेः – \[आ॰ टि॰\]  ।


[^1047]: “विप्रकृष्टोऽर्थसम्बन्धी चेति”  \[ब॰\]  ।


[^1048]: “–सम्बन्धाभावः”  \[आ॰\]  ।


[^1049]: न चाभावस्यासत्त्वं प्रत्यक्षादिप्रमाणैर्व्यवसीयमानत्वात्; तथाहि–इह भूतले घटो नास्तीति ज्ञानमिन्द्रियभावव्यतिरेकानुविधानादिन्द्रियजम् । – \[प्रश॰ व्यो॰ पृ॰ ४०० ।\] 


[^1050]: “–सम्बन्धत्वात्”  \[आ॰\]  ।


[^1051]: असम्बद्धत्वस्य समानत्वात् ।


[^1052]:  \[पृ॰ ७७ ।\] 


[^1053]: सयुक्तसमवायसम्बन्धात् ।


[^1054]: “तस्य तत्र ग्र–”  \[श्र॰\]  ।


[^1055]: रूपस्य – \[आ॰ टि॰\]  ।


[^1056]: इन्द्रियेण – \[आ॰ टि॰\]  ।


[^1057]: सयुक्तसमवायाविशेषात् ऽचक्षु सयुक्तमाम्रादिक तत्र च रसस्य समवायात् ।


[^1058]: रसस्याग्रहणे ।


[^1059]: अयोग्यत्वादेव ।


किञ्च, आश्रयग्रहणसापेक्षम्[^1060] अभावग्रहणम्, आश्रयश्च[^1061] सन्निहित एव गृह्यते, तत्कथं देशान्तरादिस्थस्य अभावस्य ग्रहणसम्भावनाऽपि ? तन्नेन्द्रियेणासम्बद्धत्वादस्य[^1022] अप्रत्यक्षता युक्ता ।

[^1022]: अभावस्य ।


[^1060]: तुलना–नचासम्बद्धत्वाविशेषाद्देशान्तरादिषु सर्वाभावग्रहणमाशङ्कनीयम्, आश्रयगहणसापेक्षत्वादभावप्रतीते, आश्रयस्य च सन्निहितस्यैव प्रत्यक्षत्वात् । – \[न्यायमं॰ पृ॰ ५२ ।\] 


[^1061]: आश्रयो भूतलादि ।


नाप्यरूपित्वात्; तस्य[^1062] प्रत्यक्षतां प्रत्यनङ्गत्वात्, नहि रूपित्व[^1063] प्रत्यक्षतां प्रत्यङ्गम्, परमाणूनां रूपित्वेऽपि अप्रत्यक्षत्वात् । गुण-कर्म-सामान्येन अनेकान्ताच्च; न खलु रूपादिगुणस्य गमनादिकर्मणः गोत्वादिसामान्यस्य च रूपित्वमस्ति, अथ च प्रत्यक्षत्वं तत्र विद्यते ।

[^1062]: रूपित्वस्य ।


[^1063]: “रूपत्वं”  \[श्र॰\]  ।


असद्रूपत्वमपि न प्रत्यक्षतां प्रतिहन्ति; असद्रूपस्य हि सद्रूपतया प्रत्यक्षत्वमनुपपन्नं न पुनरसद्रूपतया, स्वस्वभावेन अर्थानां प्रत्यक्षत्वाऽविरोधात् । नहि घटस्य पटात्मना प्रत्यक्षत्वविरोधे स्वात्मनापि तद्विरोधो[^1064] युक्तः, सर्वत्र प्रत्यक्षव्यवहारोच्छेदप्रसङ्गात् । ततस्तमिच्छता[^1065] भाववद् अभावस्यापि स्वस्वभावेन प्रत्यक्षत्वमभ्युपगन्तव्यम् । ननु तथापि अभावस्य कथं प्रत्यक्षता विरोधादिति[^1066] चेत् ? भावस्य कथम् ? प्रत्यक्षग्राह्यत्वाच्चेत्; इतरत्र[^1067] समानम् । तथाहि–उन्मीलिते चक्षुषि भूतलं घटाभावश्च प्रतिभासते, न निमीलिते । अतः समाने तद्भावभावित्वे[^1068] कथं भूतलज्ञानमेव प्रत्यक्षं न घटाभावज्ञानमिति[^1069] नियमविभागो युक्तः ? प्रयोगः–यच्चक्षुर्भावाऽभावानुविधायि तत् प्रत्यक्षम् यथा भूतलादिज्ञानम्, तदनुविधायि च घटाद्यभावज्ञानमिति । अप्रत्यक्षत्वे चास्य[^1070] आलोकापेक्षापि अतिदुर्धटा, आलोको हि चक्षुष एव उपकारकत्वेन प्रसिद्धः[^1071] । तदुपकृतचक्षुःप्रभवत्वानभ्युपगमे[^1072] च घटाद्यभावज्ञानस्य, अन्धस्यापि तदुत्पत्तिः स्यात् ।

[^1064]: प्रत्यक्षत्वविरोध ।


[^1065]: प्रत्यक्षव्यवहारम् ।


[^1066]: प्रत्यक्षश्चेत् कथमभाव, अभावश्चेत् कथ प्रत्यक्ष इति विरोध ।


[^1067]: अभावेऽपि ।


[^1068]: चक्षु – \[आ॰ टि॰\]  ।


[^1069]: “घटभाव–”  \[ब॰\]  ।


[^1070]: घटाद्यभावज्ञानस्य ।


[^1071]: “प्रतिसिद्धः”  \[ब॰\]  ।


[^1072]: आलोकसहकृत ।


ननु घटाद्यभावज्ञाने लोचनान्वयव्यतिरेकानुविधानम्[^1073] अन्यथासिद्धम्[^1074] रूपज्ञानानन्तरभाविस्पर्शसंवेदनवत्, यथैव हि दूरदेशस्थितज्वलज्ज्वलनज्वालारूपोपलम्भानन्तरभाविनि तद्ग तोष्णस्पर्शसंवेदने लोचनान्वयव्यतिरेकानुविधानम् अन्यथासिद्धं तथा[^1075] भूतलोपलम्भानन्तरभाविनि घटाद्यभावज्ञानेऽपि; इत्यप्यसाम्प्रतम्; “इह भूतले घटो नास्ति” इति ज्ञानस्य[^1076] भेदाऽसिद्धेः । सिद्धे हि ज्ञानभेदे[^1077] तदन्वयव्यतिरेकानुविधानस्य[^1078] अन्यथासिद्धत्वं वक्तुं युक्तम् रूपस्पर्शज्ञानवत् । न चात्र[^1079] तद्भेदोऽस्ति, “इह कुण्डे दधि” इत्यादिज्ञानवत् “इह भूतले घटो नास्ति” इत्यादिज्ञानस्यापि एकस्य उभयांशावलम्बिनः[^1080] अनुपरतनयनव्यापारे प्रतिपत्तरि[^1081] प्रतीतेः । अस्तु वा तद्भेदः,[^1082] तथापि इन्द्रियान्वयव्यतिरेकानुविधायित्वेन उभयस्योपलम्भाऽविशेषे[^1080] कथमेकस्य[^1083] प्रत्यक्षत्वमन्यस्याऽप्रत्यक्षत्वं[^1084] वक्तुं युक्तं स्वेच्छाकारित्वप्रसङ्गात् ?

[^1073]: “–न्वयत्वातिरेका–”  \[ब॰\]  ।


[^1074]: अनुमया – \[आ॰ टि॰ ।\]  अवश्यकॢप्तनियतपूर्ववृत्तिन एव कार्यसम्भवे तद्भिन्नमन्यथासिद्धम् – \[मुक्ता॰ का॰ १९–२० ।\]  तुलना– न च दूरव्यवस्थितहुतवहरूपदर्शनपूर्वकस्पर्शानुनानवदिदमन्यथासिद्ध तद्भावभावित्वम्; तत्र हि बहुशः स्पर्शदर्शनकौशलशून्यत्वमवधारितं चक्षुषः, स्पर्शपरिच्छेदि च कारणान्तरं त्वगिन्द्रियमवगतम् । अविनाभाविता च पुरा तथाविधयो रूपस्पर्शयोरुपलब्धेत्यनुमेय एवासौ स्पर्श इति युक्तं तत्रान्यथासिद्धत्वं चक्षुर्व्यापारस्य, प्रकृते तु नेदृशः प्रकारः समस्ति । – \[न्यायमं॰ पृ॰ ५१ ।\]  यत्तु भूप्रदेशग्रहणजन्मन्येव अक्षाणामुपयोगित्वादक्षापेक्षित्वमन्यथासिद्धमभावज्ञानस्येत्युक्तम्; तदनुपपन्नम्; न खलु ज्ञानद्वयं क्रमेणोत्पद्यमानमिदमनुभूयते प्रथममिन्द्रियजं भूप्रदेशज्ञानं ततः प्रतियोगिस्मरणे सति मानसमिन्द्रियानपेक्षं नास्तिताज्ञानं च । एकस्यैव कुम्भादिविविक्तभूप्रदेशग्राहिणो ज्ञानस्याभावग्राहित्वेनाप्यनुभूयमानत्वात्, तस्य चेन्द्रियजत्वेन त्वयापि प्रतिपन्नत्वान्नान्यथासिद्धमक्षापेक्षित्वमभावज्ञानस्य । – \[स्या॰ र॰ पृ॰ ३१० ।\] 


[^1075]: “तदा”  \[श्र॰\]  ।


[^1076]: “ज्ञानस्यास्य भे–”  \[श्र॰\]  ।


[^1077]: “ज्ञानस्य भे–”  \[श्र॰\]  ।


[^1078]: इन्द्रिय ।


[^1079]: इह भूतले घटो नास्तीत्यत्र । तुलना– तथा चेह घटो नास्तीति ज्ञानमेकमेवेदमिह कुण्डे दधीति ज्ञानवद् उभयालम्बनमनुपरतनयनव्यापारस्य भवति, तत्र भूप्रदेशमात्र एव नयनजं ज्ञानिमतरत्र प्रमाणान्तरजमिति कुतस्त्योऽयं विभागः । – \[न्यायमं॰ पृ॰ ५१ ।\] 


[^1080]: भूतलघटाभावौ उभयम् ।


[^1081]: “प्रतिपत्ति प्र–”  \[आ॰\] ,  \[श्र॰\]  ।


[^1082]: ज्ञानभेदः ।


[^1083]: भूतलस्य ।


[^1084]: घटाभावस्य ।


प्रतियोगिस्मरणानन्तरभावित्वात्[^1085] घटाद्यभावप्रतीतेरप्रत्यक्षत्वे सविकल्पकप्रत्यक्षाय[^1086] दत्तो जलाञ्जलिः । तद्धि[^1087] निर्विकल्पकप्रत्यक्षानन्तरं शब्दार्थसम्बन्धस्मरणे सति “घटोयम्” इत्याद्याकारमुपजायते । तथाविधस्याप्यस्य[^1088] इन्द्रियान्वयव्यतिरेकानुविधायितया प्रत्यक्षत्वे घटाद्यभावप्रत्ययस्यापि[^1089] तदस्तु[^1090] अविशेषात्[^1091] । न चैवं रूपोपलम्भानन्तरभाविस्पर्शसंवेदनेऽपि चाक्षुषत्वप्रसङ्गः इत्यभिधातव्यम्; स्पर्शग्रहणयोग्यताशून्यत्वाच्चक्षुषः स्पर्शनस्यैव तद्ग्रहणयोग्यतासद्भावात्,[^1092] अन्यथा[^1093] उपहतत्वगिन्द्रियस्यापि[^1094]  स्पर्शसवित्तिः स्यात् । तस्मादानुमानिकमेव इदं[^1095] विज्ञानं “यद्[^1096] रूपवत् तत् स्पर्शवत्, यदि वा, यदेवंविधरूपवत्[^1097] तदेवंविधस्पर्शवत्” इति सामान्यतो विशेषतश्च प्रतिपन्नाऽविनाभावहेतुसामर्थ्येन उत्पत्तेः, यदित्थमुत्पद्यते तदनुमानमेव यथा “यद् धूमवत् तदग्निमत्, यद्वा यदेवंविधधूमवत् तदेवंविधाग्निमत्” इत्याद्यवगताविनाभावहेतुप्रभवं[^1098] विज्ञानम्, प्रतिपन्नाविनाभावहेतुसामर्थ्येनोत्पद्यते च रूपोपलम्भानन्तरभाविस्पर्शविज्ञानमिति । तत स्थितमेतत्–देशाद्यविप्रकृष्टार्थसम्बन्ध्यभावः प्रत्यक्षत एव परिच्छिद्यत इति ।

[^1085]: घटस्मरण ।


[^1086]: वैशेषिकाद्यभिमताय – \[आ॰ टि॰\]  ।


[^1087]: सविकल्पकम् – \[आ॰ टि॰\]  ।


[^1088]: स्मरणानन्तरभाविनोऽपि सविकल्पकस्य ।


[^1089]: “–प्रत्यक्षस्यापि”  \[श्र॰\]  ।


[^1090]: प्रत्यक्षत्वम् ।


[^1091]: इन्द्रियान्वयव्यतिरेकानुविधानस्य समानत्वात् ।


[^1092]: स्पर्शग्रहण ।


[^1093]: चक्षुषा स्पर्शग्रहणे सति – \[आ॰ टि॰ ।\] 


[^1094]: बधिरत्वरोगवत्त्वगिन्द्रियस्यापि – \[आ॰ टि॰\]  । पक्षाधातादिना शून्यस्पर्शनेन्द्रियस्य पुंसः ।


[^1095]: रूपदर्शनान्तरभावि स्पर्शज्ञानम् अनुमानात्मकम् सामान्यतो विशेपतश्च प्रतिपन्नाविनाभावहेतुसामर्थ्येनोत्पद्यमानत्वात् ।


[^1096]: इय सामान्येन व्याप्ति ।


[^1097]: एषा विशेषतो व्याप्ति ।


[^1098]: सामान्यतो विशेषतश्च ।


यस्तु[^1099] देशादिविप्रकृष्टार्थसम्बन्ध्यभावः सोऽनुमानादेः; तत्र देशविप्रकृष्टस्य कमलाकरकमलादेः सम्बन्धी विकासाद्यभावः दिनकरोदयाद्यभावादवसीयते । कालविप्रकृष्टस्य च शकटादेः[^1100] मुहूर्त्तान्ते[^1101] उदयाभाव अश्विन्युदयात् प्रतीयते । स्वभावविप्रकृष्टस्य[^1102] च चैतन्यस्य शवशरीरे सत्त्वाभावः व्यापारव्याहाराकारविशेषाभावादनुमीयते । न खलु एवंविधाभावः एवंविधलिङ्गादन्यतः कुतश्चित् प्रतिपत्तुं शक्य ।

[^1099]: तुलना–कश्चित्पुनरसन्निकृष्टदेशवृत्तिरनुमेयोऽपि भवत्यभाव यथा सन्तमसे सलिलधाराविसरसिक्तसस्यमूलमभिवर्षति देवे धनपवनसयोगाभावोऽनुमीयते, यथा वाऽर्थापत्ताबुदाहृत गृहभावेन चैत्रस्य वहिरभावकल्पनमिति । आगमादप्यभावस्य क्वचिद् भवति निश्चय । चौरादिनास्तिताज्ञानमध्वगानामिवाप्तत ॥ – \[न्यायमं॰ पृ॰ ५४ ।\] 


[^1100]: रोहिण्यादिनक्षत्रस्य ।


[^1101]: “मुहूर्त्तोन्ते”  \[श्र॰\]  ।


[^1102]: “–स्य चै–”  \[श्र॰\]  ।


एतेन यदुक्तम्–“यद्यभावः[^1103] प्रत्यक्षपरिच्छेद्यः स्यात् कथमपवरकादौ इन्द्रियेणाऽसन्निकृष्टो देवदत्ताद्यभावः परिच्छिद्येत”[^1104] इत्यादि; तदपि प्रतिव्यूढम्; “नासीदपवरके देवदत्तः” इत्यादिप्रतीतेः स्मृतित्वात्[^1105] “आसीत् तत्र घटः” इत्यादिप्रतीतिवत् । अपवरकग्राहिणा[^1106] हि प्रत्यक्षेण तत्राऽसन्निहितार्थाना[^1107]मभावा[^1108] युगपत्प्रतिपन्नाः तत्र[^1109] सन्निहितार्थसद्भाववत् । तदुत्तरकालञ्च संस्कारप्रबोधवशात् तद्भावाभावविषया[^1110] प्रतीतिः उदयमासादयन्ती स्मृतित्वन्न जहातीति । न[^1111] चैतद् वक्तव्यम्–“सकृदनुभूतेषु सकलपदार्थाभावेषु  सहसैव स्मृतिः स्यात्” इति, अनुभूतत्वमात्रस्य स्मृत्यकारणत्वात्, अनुभूतेष्वपि हि भावाभावस्वभावेषु निखिलार्थेषु यस्य यस्य संस्कारोद्बोधनिमित्ता प्रश्नादिसामग्री सम्पद्यते तस्य तस्य रूपस्य स्मृतिः प्रादुर्भवति “इदं तत्रासीत्, इदं नासीत्” इति ।

[^1103]: पृ॰ ४६६ प॰ १ ।


[^1104]: “परिच्छिद्यते”  \[श्र॰\] , “परिच्छेद्यते”  \[आ॰\]  ।


[^1105]: तुलना–अस्य स्मरणत्वात् । यद्यपि पूर्वं हस्ती नास्तीत्यादि सविकल्पक ज्ञान नोत्पन्नं तथापि हस्त्याद्यभावविशिष्टे देवकुले निर्विकल्पक ज्ञानमुत्पन्नम् । अन्यथा हि यदाह देवकुलमद्राक्ष न तदा त समीपवर्तिन हस्तिनमिति प्रश्नानन्तर स्मरण न स्यात् । तत्तु दृष्टम् । यस्य वस्तुन पूर्व नाभाव परिच्छिन्नस्तत्र परप्रश्नानन्तर सशेते “न निरीक्षित मया किं तत्र देवदत्तोस्त्युत हस्ती” इति । न चेदानीमभाव निश्चिनोति अत पूर्वमेव हस्त्याद्यभावस्य प्रतीतेर्युक्तमेतत् स्मरणं “न मया तत्र हस्ती दृष्ट” इत्यादि । – \[प्रश॰ व्यो॰ पृ॰ ५९३ । न्यामम॰ पृ॰ ५३ । प्रश॰ कन्द॰ पृ॰ २२७ ।\] 


[^1106]: “–हिणा प्र-”  \[आ॰\] ,  \[श्र॰\]  ।


[^1107]: देवदत्तादीनाम् ।


[^1108]: “–नामभावो युगपत्प्रतिपत्तेः तत्र”  \[ब॰\]  ।


[^1109]: अपवरके ।


[^1110]: येषामर्थाना सद्भाव तेषा सद्भावतया येपाञ्च देवदत्तादीनामभावस्तेषामभावरूपेण ।


[^1111]: तुलना–ननु मेचकबुद्ध्या सकलाभावग्रहणे सहसैव सकलाभावस्मृतिरुप- जायेत, मैवम्, यत्रैव प्रश्नादि स्मरणकारणमस्य भवति तदेव स्मरति न सर्वम् अविद्यमानस्मरणनिमित्तम् । अन्यत्र तु युगपदुपलब्धेष्वपि वर्णेषु युगपदन्त्यवर्णानुभवसमनन्तर स्मरणम् । अन्यत्र तु युगपदुपलब्धेऽपि क्रमेण स्मरण भविष्यतीति न मेचकबुद्धावय दोष । – \[न्यायम॰ पृ॰ ५३ ।\] 


यदपि–“अभावप्रमाणोत्पत्तौ भूतलाद्याश्रयग्रहणरूपा[^1112] सामग्री” इत्याद्युक्तम्,[^1113] तदप्यसारम्, आश्रयग्रहणस्य प्रत्यक्षेऽप्यविशिष्टत्वात् । न खलु “भूतले घटोऽस्ति” इति प्रत्यक्ष भूतलग्रहणादृते घटते । न चाश्रयग्रहणपूर्वकमेव अभावग्रहणमिति नियमोऽस्ति, अन्धकारे प्रदीपाभावप्रतिपत्तेराश्रयाऽग्रहणेप्युत्पत्तेः[^1114] । न चान्धकार एव आश्रयः इत्यभिधातव्यम्; प्रकाशाभावमात्रतया भवता[^1115] तस्य[^1116] इष्टेः, स[^1117] एव च प्रदीपाभाव इति नाश्रयस्य तद्व्यतिरिक्तस्य[^1118] कस्यचित्तत्र[^1119] ग्रहणम् । तथा “गन्धो नास्ति” इत्यपि प्रतीतिः आश्रयग्रहणनिरपेक्षैवोत्पद्यते, निमीलिताक्षस्यापि[^1120] हि घ्राणेन्द्रियव्यापारादनन्तरं गन्धाभावप्रतीतिः उत्पद्यते । न च तत्र घ्राणेन्द्रियेण आश्रयस्य द्रव्यस्य ग्रहणं सम्भवति, दर्शन-स्पर्शनाभ्यामेव द्रव्यस्य ग्रहणसम्भवात् । तथा “नास्ति शब्दः” इति श्रोत्रव्यापारादेव आश्रयग्रहणनिरपेक्षाद्भवति अभावप्रतीतिः । न हि श्रोत्रेन्द्रियेण शब्दस्य आश्रयो[^1121] ग्रहीतु शक्यः, तस्य अत्यन्तपरोक्षस्य अनुमानेनैवावसायात् । तन्नाश्रयग्रहणमभावप्रमाणसामग्र्यामनुप्रविशति ।

[^1112]: “–ग्रहणत्वारूपा”  \[श्र॰\]  ।


[^1113]:  \[पृ॰ ४६४ प॰ २\] 


[^1114]: “–प्युपपत्तेः”  \[श्र॰\]  ।


[^1115]: वैशेषिकेण


[^1116]: अन्धकारस्य । द्रव्यगुणकर्मनिष्पत्तिवैधर्म्यादभावस्तम । – \[वैशे॰ सू॰ ५ । २ । १९ ।\] 


[^1117]: प्रकाशाभाव एव ।


[^1118]: प्रदीपाभावभिन्नस्य ।


[^1119]: प्रदीपाभावप्रतिपत्तौ ।


[^1120]: “–पि घ्रा–”  \[आ॰\] ,  \[श्र॰\]  ।


[^1121]: आकाशम् ।


अनुप्रविशतु वा, तथापि[^1122] आश्रयस्य[^993] ग्रहण किं निषेध्याभावसहितस्य,[^1123] केवलस्य वा ? प्रतियोगिनोऽपि[^1124] स्मरणम्–किम् अभावाक्रान्तस्य, तद्विपरीतस्य वा ? तत्र अभावविशेपितयोः आश्रयप्रतियोगिनोः[^1125] ग्रहणस्मरणपथप्राप्तयोः तत्कारणत्वाभ्युपगमे[^1126] “अभावज्ञानादेव अभावज्ञानम्” इत्युक्तं[^1127] स्यात् । न च स्वात्माश्रयस्य[^1128] कस्यचित् सिद्धिर्युक्ता अतिप्रसङ्गात्[^1129] । चक्रकप्रङ्गश्च–अभावप्रमाणोत्पत्तौ हि प्रतियोग्यभावप्रतिपत्तिः, तत्प्रतिपत्तौ[^1130] च तद्विशेषितयोः[^1131] आश्रयप्रतियोगिनोः प्रतिपत्तिः, तस्याञ्च सत्याम् अभाव  प्रमाणोत्पत्तिरिति । अभावनिरपेक्षतया च आश्रये प्रतियोगिनि च गृह्यमाणे यद्यभावप्रतीतिः स्यात् तदा सधटेऽपि भूतले “घटो नास्ति” इति[^1132] प्रतीतिः स्याद् विशेपाभावात् । ततो यथोक्तसामग्र्या विचार्यमाणाया अनुपपत्तेः चक्षुरादिसामग्रीत एव अभावप्रमाणस्य उत्पत्तिः स्वपरात्मना सदसद्रूपघटाद्यर्थविषयता चाभ्युपगन्तव्या । ननु परात्मना घटादेरसत्त्वं प्रतीयमानं[^1133] न स्वात्मतया प्रतिपन्नं स्यात्, यच्च स्वात्मतया न प्रतीयते कथं तत्तस्य रूपम् अतिप्रसङ्गात् ? इत्यप्यसुन्दरम्; यतः परात्मनाऽपि प्रतीयमानमसत्त्वं घटादेरेव प्रतीयते नतु परस्य, “घटो हि पटो न भवति” इत्येवं नञर्थः प्रतीयते, नतु[^1134] “पटः पटो न भवति” इत्येवम् । अतः परात्मना प्रतीयमानोऽपि नञर्थः घटादेरेव प्रतीयते इति तस्यैव[^1135] तद्रूपेण[^1136] असत्त्वमिति[^1137] व्यपदिश्यते ।

[^993]: भूतलस्य


[^1122]: तुलना–तत्र निषेध्याधारो वस्त्वन्तर प्रतियोगिससृष्ट वा प्रतीयते, अससृष्ट वा ? प्रतियोगिनोऽपि स्मरण वस्त्वन्तरससृष्टस्य अससृष्टस्य वा ? – \[प्रमेयक॰ पृ॰ २०३ । सन्मति॰ टी॰ पृ॰ २४ । जैनतर्कवा॰ वृ॰ पृ॰ ९३ । स्या॰ र॰ पृ॰ ३११ ।\] 


[^1123]: घटाभावसहितस्य ।


[^1124]: घटस्य ।


[^1125]: भूतलघटयो


[^1126]: अभावप्रतीतिहेतुत्वे ।


[^1127]: “–क्त भवतिन”  \[श्र॰\]  ।


[^1128]: स्वस्य स्वापेक्षया प्रतीतौ स्वात्माश्रयत्वम् ।


[^1129]: अग्नेरेव अग्निसिद्धिप्रसङ्गात् । तथा च सर्वं सर्वस्य सिद्ध्येत्


[^1130]: “–त्तौ तद्वि–”  \[आ॰\] ,  \[ब॰\]  ।


[^1131]: अभावविशिष्टयो ।


[^1132]: “इति स्या–”  \[ब॰\]  ।


[^1133]: “–मान स्वा–”  \[श्र॰\]  ।


[^1134]: “न तु पटो न”  \[ब॰\]  ।


[^1135]: घटस्यैव ।


[^1136]: पटरूपेण


[^1137]: “–त्त्वमित्येवं व्य–”  \[ब॰\]  ।


यच्चान्यदुक्तम्–“घटविविक्तत्वं[^1138] किं भूतलस्वरूपमात्रम्, तद्व्यतिरिक्तं वा” इत्यादि, तदप्ययुक्तम्, यतः तद्विविक्तत्वं तद्धर्मतया[^1139] ततः[^1140] कथञ्ञ्चिद् व्यतिरिक्तं पृच्छ्यते, पदार्थान्तरतया वा[^1141] ? तत्र तद्धर्मतयैव तत् कथञ्चिद्भिन्नमुपपन्नं न पुनः पदार्थान्तरतया । स्वहेतुतो[^1142] हि भावाः परस्पराऽसङ्कीर्णस्वभावविशिष्टाः[^1143] समुत्पन्नाः, तद्विपरीता वा ? प्रथमविकल्पे सिद्धमेषां स्वकारणकलापादेव अन्याऽसंसृष्टस्वभावत्वम्,[^1144] अतो वैयर्थ्यमर्थान्तरभूताभावपरिकल्पनायाः । यत् स्वरूपतो विविक्तस्वभावं न तत्र अर्थान्तरभूताऽभावपरिकल्पना फलवती यथा[^1145] प्रागभावादौ, स्वरूपतो विविक्तस्वभावाश्च[^1146] भावाः स्वहेतुतः समुत्पन्ना इति । द्वितीयविकल्पस्त्वनुपपन्नः; स्वरूपतोऽविविक्तानामर्थानां व्यतिरिक्ताभावेन वैविक्त्यस्य[^1147][^1148] कर्तुमशक्यत्वात् । यत् स्वभावतोऽविविक्तस्वरूपम्[^1149] न तत्र अर्थान्तरभूताभावेन विवेकः कर्तुं शक्यः यथा एकव्यक्तौ, स्वभावतोऽविविक्तस्वरूपाश्च[^1149] परमते पदार्था इति ।

[^1138]:  \[पृ॰ ४६५ प॰ २० ।\] 


[^1139]: घटधर्मतया ।


[^1140]: घटात् ।


[^1141]: द्विविधा हि विविक्तता–धर्मधर्मिरूपेण कथञ्चिद्विविक्तता यथा ज्ञानात्मनो, पदार्थान्तररूपेण सर्वथा यथा घटपटयो ।


[^1142]: तुलना–सर्वे हि भावा स्वस्वरूपस्थितयो नात्मान परेण मिश्रयन्ति तस्यापरत्वप्रसङ्गात् – \[प्रमाणवा॰ स्ववृ॰ १ । ४२ ।\]  नाप्येषा परस्पराभिन्नानामभावेन भेद शक्यते कर्त्तुम्, तस्य भिन्नाभिन्नभेदकरणेऽकिञ्चित्करत्वात् । न चाभिन्नानामन्योन्याभाव सभवति । नापि परस्परभिन्नानामभावेन भेद क्रियते, स्वहेतुभ्य एव भिन्नानामुत्पत्ते । नापि भेदव्यवहार क्रियते, यतो भावानामात्मात्मीयरूपेणोत्पत्तिरेव स्वतो भेद, स च प्रत्यक्षप्रतिभासनादेव भेदव्यवहारहेतु । – \[प्रमाणवा॰ स्ववृ॰ टी॰ १ । ६ ।\]  यत स्वकारणकलापात् स्वस्वभावव्यवस्थितयो भावा समुत्पन्ना नात्मान परेण मिश्रयन्ति तस्याऽपरत्वप्रसङ्गात् – \[प्रमेयक॰ पृ॰ २०८ । सन्मति॰ टी॰ पृ॰ ५८८ । स्या॰ र॰ पृ॰ ५८१ ।\] 


[^1143]: अन्योन्यममिलितस्वरूपा भिन्ना इत्यर्थ ।


[^1144]: भिन्नस्वभावत्वम् ।


[^1145]: प्रागभावे नास्ति प्रध्वसादिरित्यत्र ।


[^1146]: “–क्तभावाश्च”  \[श्र॰\]  ।


[^1147]: “विविक्तस्य”  \[ब॰\]  ।


[^1148]: भिन्नताया ।


[^1149]: “–तो विवि–”  \[ब॰\]  ।


किञ्च, अभावं[^1150] विना भावानां विवेकाऽसभवे[^1151] कथमभावानामन्योन्यं[^1152] भावान्तराच्च[^1153] विवेक स्यात् ? तत्रापि[^1154] तद्धेतोरभावान्तरस्याऽभ्युपगमे[^1155] अनवस्थाप्रसङ्गः । अथ अभावान्तरमन्तरेणापि अस्य[^1022] विलक्षणस्वभावत्वादेव अन्यतो[^1156] विवेकः, तर्हि वैयर्थ्यम् अर्थान्तराभावपरिकल्पनाया,[^1157] घटादेरपि विलक्षणस्वभावतयैव अन्यतो[^1158] व्यावृत्तिप्रसिद्धेः । तथाहि–घटादेः अन्यतो व्यावृत्तिः विलक्षणस्वभावनिबन्धनैव,[^1159] अन्यतो व्यावृत्तित्वात्, या अन्यतो व्यावृत्तिः सा विलक्षणस्वभावनिबन्धनैव यथा अभावस्य, अन्यतो व्यावृत्तिश्च घटादेरिति[^1160] ।

[^1022]: अभावस्य ।


[^1150]: तुलना–किञ्च भावाभावयोर्भेदो नाभावनिबन्धनोऽनवस्थाप्रसङ्गात् । अथ स्वरूपेण भेद, तथा भावानामपि स स्यादिति किमभावेन कल्पितेन । – \[प्रमाणवा॰ स्ववृ॰ टी॰ १ । ६ ।\]  यदि चेतरेतराभाववशात् घट पटादिभ्यो व्यावर्त्तेत तर्हि इतरेतराभावोऽपि भावादभावान्तराच्च प्रागभावादे किं स्वतो व्यावर्त्तेत, अन्यतो वा ? – \[प्रमेयक॰ पृ॰ २०८ । स्या॰ र॰ पृ॰ ५८१ ।\] 


[^1151]: भेदाभावे ।


[^1152]: प्रागभाव प्रध्वसाद् भिन्न ।


[^1153]: प्रागभाव घटादेर्भिन्न इति ।


[^1154]: अभावेष्वपि ।


[^1155]: भेदहेतो इतरेतराभावस्य ।


[^1156]: भावाद् घटादे अभावान्तराच्च प्रागभावादे ।


[^1157]: भिन्नाभाव ।


[^1158]: पटादे ।


[^1159]: घटो भूतल न भवति भूतलञ्च घटो न भवतीति इतरेतराभावादेव विलक्षणस्वभावादेव घटस्य भूतलाद् व्यावृत्तिर्न पुनरभावादिति भाव – \[आ॰ टि॰\]  ।


[^1160]: तस्माद्विलक्षणस्वभावनिबन्धनैव नाभावनिबन्धनैव – \[आ॰ टि॰\]  ।


किञ्च, आश्रयभेदेन इतरेतराभावः तावन्न भिद्यते सर्वत्रैव अस्य[^1161] एकत्वेनाऽभ्युपगमात् । ततश्च घटस्य इतरेतराभावाद् व्यावृत्तिर्नाऽभावनिबन्धना[^1162] । तत्र[^1163] हि इतरेतराभाव, अभावान्तर वा निबन्धन स्यात् ? इतरेतराभावश्चेत्, किं स एव, अन्यो वा ? न तावत् स एव, अतो[^1164] घटादेर्व्यावर्त्तमानत्वात् । यत्[^1165] यतो व्यावर्त्तते न तस्मादेव तस्य व्यावृत्तिः यथा पटाद् व्यावर्त्तमानस्य[^1166] घटस्य न पटादेव[^1167] व्यावृत्तिः, व्यावर्त्तते च इतरेतराभावाद् घट इति । इतरेतराभावान्तराभ्युपगमे च अस्य[^1168] एकत्वक्षतिः अनवस्था[^1169] च स्यात् । अथ अभावान्तरमस्य[^1170][^1124] ततो[^1171] व्यावृत्तेर्निबन्धनम्, तन्न, इतरेतरव्यावृत्तेः अभावान्तरनिबन्धनत्वानुपपत्तेः, उपपत्तौ वा अभावचतुष्टयकल्पनाऽनर्थक्यम्, एकस्मादेव अभावात् “इदमतः[^1172] प्राङ् नासीत्, इतरद् इतरत्र नास्ति” इत्यादिप्रतीतेरुपपत्तेः । अथ घटस्य इतरेतराभावाद् व्यावृत्तिरेव नेष्यते तत्कथमय दोषः ?  तर्हि इतरेतराभावोऽपि घटः[^1173] स्यात् । यस्य[^1174] यतो व्यावृत्तिर्नास्ति न तस्य ततो भेदः यथा घटस्वरूपाद् घटस्य, नास्ति च इतरेतराभावाद् व्यावृत्तिर्घटस्य इति ।

[^1124]: घटस्य ।


[^1161]: इतरेतराभावस्य ।


[^1162]: द्वितीयाभाव ।


[^1163]: अभावनिबन्धनत्वे – \[आ॰ टि॰\]  ।


[^1164]: अस्मात् प्रथमादितरेतराभावात् ।


[^1165]: घट-इतरेतराभावयो व्यावृत्तिर्न तदितरेतराभावनिबन्धना तस्मादेव तस्य व्यावर्तमानत्वात्


[^1166]: “व्यावृत्तमान–”  \[आ॰\]  ।


[^1167]: किन्तु त्रिभुवनादेव – \[आ॰ टि॰\]  ।


[^1168]: इतरेतराभावस्य । गव्यश्वाभावोऽश्वे च गोरभाव इतरेतराभाव, स च सर्वत्रैको नित्य एव पिण्डविनाशेऽपि सामान्यवत् पिण्डान्तरे प्रत्यभिज्ञानात् । यथा सामान्यमदृष्टवशादुपजायमानेनैव पिण्डेन सह सम्बद्ध्यते नित्यत्वञ्च स्वभावसिद्धम्, तथेतरेतराभावोऽपि । – \[प्रश॰ कन्द॰ पृ॰ २३० ।\] 


[^1169]: द्वितीयेतरेतराभावस्य व्यावृत्त्यर्थम् तृतीय इतरेतराभाव कल्पनीय तद्व्यावृत्त्यर्थञ्च चतुर्थ इति ।


[^1170]: इतरेतराभावाद् भिन्न कश्चित् प्रागभावादिरूप अभाव अभावान्तरम् ।


[^1171]: इतरेतरत – \[आ॰ टि॰\]  ।


[^1172]: प्रागभाव ।


[^1173]: “पट”  \[ब॰\]  ।


[^1174]: इतरेतराभाव घटात्मक तस्मादव्यावर्तमानत्वात् ।


यदपि–अभावस्य वस्तुत्वमभिहितम्,[^1175] तदपि[^1176] वस्तुधर्मस्यैवोपपन्नं न पुनः सर्वथा तुच्छस्वभावस्य, तथाविधस्यास्य[^1022] वस्तुत्वानुपपत्तेः । यत्[^1177] सर्वथा तुच्छस्वभावं न तद्वस्तु यथा गगनेन्दीवरम्, सर्वथा तुच्छस्वभावश्च परैरभ्युपगतोऽभाव इति । अस्तु वा अस्य वस्तुत्वम्; तथापि तत्[^1176] केन गृह्यताम्–किमभावाख्येन प्रमाणेन, प्रमाणान्तरेण वा ? प्रथमपक्षे किं तद्वस्तुत्वं भावः, अभावो वा ? यदि भावः, कथमभावग्राह्यः तस्य[^1178] तद्विषयत्वाऽनभ्युपगमात्[^1179] ? तुच्छस्वभावाभावस्य भावस्वरूपवस्तुत्वाश्रयत्वविरोधाच्च । यत्[^1180] तुच्छस्वभावं न तद् भावस्वभाववस्तुत्वाश्रयः यथा शशविषाणम्, तुच्छस्वभावश्च[^1181] परैः परिकल्पितोऽभाव इति । अथ अभावः, तन्न, वस्तुत्वस्य अभावरूपत्वे[^1182] नीलादावपि तस्य[^1183] अभावरूपत्वप्रसङ्गाद् भाववार्त्तोच्छेदः स्यात् । अथ प्रमाणान्तरेण गृह्यते[^1184] तत्;[^1176] तन्न, प्रमाणान्तराणामभावग्राहकत्वानभ्युपगमे तद्ग[^1185] तवस्तुत्वग्राहकत्वाभ्युपगमविरोधात् । तन्न अभावप्रमाणस्य सामग्रीवद् विषयोऽपि विचार्यमाणो व्यवतिष्ठेते ।

[^1022]: अभावस्य ।


[^1175]:  \[पृ॰ ४६७ पं॰ १ ।\] 


[^1176]: वस्तुत्वम् ।


[^1177]: अभावो न वस्तु सर्वथा तुच्छस्वरूपत्वात् ।


[^1178]: भावस्वरूपस्य वस्तुत्वस्य ।


[^1179]: अभावविषयत्व ।


[^1180]: अभावो न वस्तुत्वाश्रय तुच्छस्वभावत्वात् ।


[^1181]: “–श्च परि–”  \[ब॰\]  ।


[^1182]: “अभावस्वरू–”  \[श्र॰\]  ।


[^1183]: वस्तुत्वस्य ।


[^1184]: “–ते तन्न”  \[श्र॰\]  ।


[^1185]: अभावगत ।


नापि फलम्; अभावावगतिलक्षणफलस्य प्रत्यक्षादितोऽपि सद्भावप्रतिपादनात् । किञ्च, सिद्धे[^1186] स्वरूपे कारणविषयफलव्यवस्था वक्तुं युक्ता[^1187] । न च अस्य[^1022] तत्सिद्धम् । ननु सदुपलम्भकप्रमाणपञ्चकानुत्पत्तिलक्षणम् अभावप्रमाणस्वरूपं प्रतिप्राणि प्रसिद्धत्वात् कथमपह्नोतुं शक्यम् ? इत्यप्यनुपपन्नम्; यतः केयं तदनुत्पत्तिः–कि[^1188] निषेध्यविष[^1189]यज्ञानरूपतया[^1190] आत्मनोऽपरिणामः, अन्यवस्तुविज्ञानं[^1191] वा ? तत्र अपरिणामस्य[^1192] अभावस्वभावत्वात्[^1193] कथं तथावि[^1194]धज्ञानजनने[^1195] सामर्थ्य स्यात् ? कथं वा प्रामाण्यम् ? प्रमेयपरिच्छेदकस्य हि प्रामाण्यं प्रसिद्धम्, यच्च स्वरूपेण न किञ्चित् तत्कथं कस्यचित्परिच्छेदकमतिप्रसङ्गात्[^1196] ? यत्[^1197] स्वरूपेणाऽकिञ्चिद्रूपम् न तत् कस्यचित्परिच्छेदकं यथा  वन्ध्यास्तनन्धयः, स्वरूपेणाकिञ्चिद्रूपञ्च[^1198] परपरिकल्पितमभावप्रमाणमिति । परिच्छेदकत्वं हि ज्ञानधर्म, सोऽश्वविपाणप्रख्यस्य अध्यक्षाद्यभावस्यातिदुर्घटः । ततश्च “प्रमाणाभावः[^1199] प्रमाणञ्च” इति प्रतिज्ञा-पदयोः[^1200] विरोधः, यथा “इदञ्च, नास्ति च” इति ।

[^1022]: अभावस्य ।


[^1186]: “सिद्धस्वरूपे”  \[ब॰\]  ।


[^1187]: “युक्तम्”  \[ब॰\]  ।


[^1188]: प्रमाणपञ्चकानुत्पत्ति ।


[^1189]: निषेध्यो घटादि ।


[^1190]: “–विषयज्ञानतया”  \[ब॰\]  ।


[^1191]: भूतलाद्याश्रयात्मकमन्यवस्तु ।


[^1192]: तुलना–नीरूपस्य हि विज्ञानरूपहानौ प्रमाणता । न युज्यते प्रमेयस्य सा हि सवित्तिलक्षणा ॥ यत्प्रमेयाधिगतिरूप न भवति न तत्प्रमाण यथा घटादि, प्रमेयाधिगतिशून्यश्चाभाव इति व्यापकानुपलब्धि । – \[तत्त्वसं॰ प॰ पृ॰ ४७८ ।\]  यत प्रमाणपञ्चकाभावो निरुपारूयत्वात् कथ प्रमेयाभाव परिच्छिन्द्यात् परिच्छित्तेर्ज्ञानधर्मत्वात् । – \[प्रमेयक॰ पृ॰ २०५ । सन्मति॰ टी॰ पृ॰ ५७८ । स्या॰ र॰ पृ॰ ३१० ।\] 


[^1193]: “अभावस्य भावत्वात्”  \[आ॰\]  ।


[^1194]: “अत्र घटो नास्ति” इत्याकारकज्ञानोत्पादने ।


[^1195]: “–विधस्य ज्ञान–”  \[श्र॰\]  ।


[^1196]: खरविषाणादेरपि परिच्छेदकत्वप्रसक्ति ।


[^1197]: आत्मनोऽपरिणामरूपोऽभाव न प्रमेयपरिच्छेदक स्वरूपेणाऽकिञ्चिद्रूपत्वात् ।


[^1198]: “स्वरूपेणास्वरूपेणा–”  \[श्र॰\]  ।


[^1199]: प्रत्यक्षाद्यनुत्पत्तिरूपतया अभावप्रमाण प्रमाणाभावात्मकम्, अथ च अभावपरिच्छेदकत्वेन परिच्छेदकत्वधर्माधारभूत प्रमाणात्मकञ्चेति विरोध ।


[^1200]: प्रमाणाभावरूपस्वीकरण प्रतिज्ञा, परिच्छेदकत्वेन प्रमाणरूपतोवर्णन पदम् ।


अन्यवस्तुविज्ञानपक्षेऽपि किमन्यस्मिन् वस्तुमात्रे, घटाभावाश्रये वा[^1201] ज्ञानमभावपरिच्छेदकं स्यात् ? तत्राद्यपक्षे यत्र कुत्रचिद् यस्य[^1202] कस्यचिद् अभावस्य[^1203] ज्ञानं स्यात् । अथ घटाभावाश्रयस्य; नन्वेतत् घटाभावे सिद्धे सिद्ध्येत्, न चासौ भवत्पक्षे सिद्धः ।

[^1201]: भूतलादौ वा ।


[^1202]: ““यस्य कस्यचित्”” नास्ति  \[आ॰\]  ।


[^1203]: “अभावज्ञान”  \[श्र॰\]  ।


प्रतियोगितापि एतेन प्रत्याख्याता; सिद्धे[^1204] हि घटाभावे “अयमस्य आश्रय, अयञ्च प्रतियोगी” इति सिद्ध्येत् । ततोऽभावप्रमाणस्य यथाभ्युपगतस्वरूपसामग्रीविषयफलानामव्यवस्थितेः वस्तुधर्म एवाभाव प्रत्यक्षादिप्रमाणसिद्धश्च[^1205] भाववदभ्युपगन्तव्य इति ।

[^1204]: “–द्धे घ–”  \[आ॰\]  ।


[^1205]: “–सिद्धभावव–”  \[आ॰\]  ।


 “न भावस्वरूपव्यतिरिक्त कश्चिदभाव प्रत्यक्षानुमानग्राह्य”, इति बौद्धस्य पूर्वपक्ष–

अत्र सुगतमतावलम्बिनः प्राहुः–न[^1206][^1207] भावस्वरूपव्यतिरिक्तः कश्चिदभावः प्रत्यक्षतोऽनुमानतो वा प्रतीयते । प्रत्यक्षस्य हि स विषयो भवति यो जनकत्वे सति आकारसमर्पकः, अभावस्य च जनकत्वमाकारसमर्पकत्वञ्चातिदुर्घटम् । यद्[^1208] अभावरूपं न तत् कस्यचिज्जनक स्वाकारसमर्पकञ्च यथा खपुष्पम्, अभावरूपश्चाभावो भवद्भिरिष्ट इति । स्वाकारमर्पयतो ज्ञानजनकत्वे चास्य[^1022] भावरूपतैव स्यात् । यत् स्वाकारमर्पयत् ज्ञान  जनयति[^1209] तद् भावस्वभावमेव यथा घटादि, स्वाकारमर्पयन् ज्ञानं जनयति च अभाव इति । यत् खलु कुतश्चिदुत्पन्नं केनचिद्रूपेण प्रतिभासमानं काञ्चिदर्थक्रियां करोति तद् भावस्वरूपमुच्यते ।

[^1022]: अभावस्य ।


[^1206]: एवम्मन्यते–अभावो नाम नास्त्येव केवल मूढस्य भावविषयमेव प्रत्यक्षमन्याभाव व्यवहारयति । – \[प्रमाणवा॰ स्ववृ॰ टी॰ १ । ६ ।\]  एकज्ञानससर्गिवस्त्वन्तर तदुपलब्धिश्चानुपलब्धिर्विवक्षिता उपलब्धेरन्यत्वादभक्ष्याऽस्पर्शनीयवत्, स एवाभाव, तदतिरिक्तस्य विग्रहवतोऽभावस्याभावात् । – \[प्रमाणवा॰ मनोरथ॰ २ । ३ ।\]  तस्मादुपल ब्धिविज्ञानादन्या वस्त्वन्तरविषया उपलब्धि ज्ञानात्मिकाऽनुपलब्धि । कथ पुनरुपलब्धिरेवानुपलब्धिरुच्यते इत्याह विवक्षितेत्यादि । यथा भक्ष्याभक्ष्यप्रकरणे विवक्षिताद् भक्ष्यादन्यत्वादभक्ष्यो ग्राम्यकुक्कुटो भक्ष्योऽपि सन् तदन्यस्योच्यते, यथा च स्पर्शनीयाऽस्पर्शनीयाधिकारे विवक्षितात् स्पर्शनीयादन्यत्वादस्पर्शनीयश्चाण्डालादिस्तदन्यस्य स्पर्शनीयोऽपि सन्नुच्यते तद्वदुपलब्धिरेवानुपलब्धिर्मन्तव्या तस्मात् प्रतिषेध्याद् घटादे स्वबिषयविज्ञानजननयोग्याद् योऽन्य उपलम्भजननयोग्य एव न तद्विपरीत स्वभावो घटविविक्तप्रदेशरूप स एव चात्र अनुपलब्धिशब्देनोच्यते । – \[हेतुबि॰ टी॰ पृ॰ १६३अ। ।\]  तस्यान्यस्य प्रदेशस्य केवलस्य यत् तत् कैवल्यम् एकाकित्वमसहायता तदेवापरस्य प्रतियोगिनो घटादेर्वैकल्यमभाव इति । तस्मादन्यभाव एव भावाश एव त्वदभिमतस्तदभाव प्रतियोग्यभावाशो न तत पृथग्भूत धर्मान्तरमित्युच्यते सुगतसुतै । – \[हेतुबि॰ टी॰ पृ॰ १७९ब् ।\]  न ह्यभाव कश्चिद्विग्रहवान् य साक्षात्कर्त्तव्य अपि तु व्यवहर्त्तव्य । – \[क्षणभङ्गसि॰ पृ॰ ६५ ।\] 


[^1207]: “न तावत्स्व–”  \[ब॰\]  ।


[^1208]: अभाव कस्यचिज्जनक स्वाकारसमर्पकश्च न भवति अभावरूपत्वात् ।


[^1209]: अभावो भावस्वरूप एव स्वाकारार्पकत्वे सति ज्ञानजनकत्वात् ।


किञ्च, अभावाकारस्य[^1210] ज्ञानेऽनुप्रवेशे तस्यापि[^1211] असत्त्वप्रसङ्गात् कुतः किं प्रतीयताम् ? न च “इह भूतले घटो नास्ति” इत्येवं प्रत्यक्षं तत्सद्भावे प्रमाणमित्यभिधातव्यम्, शब्दसं[^1212]सर्गेणोपजायमानस्यास्य[^1213][^1214] विकल्परूपतया प्रत्यक्षत्वानुपपत्तेः । विकल्पानाञ्च अर्थे प्रामाण्यानुपपत्तिः अर्थाऽसंस्पर्शित्वात्तेषाम्[^1215] । तन्न प्रत्यक्षतोऽभावसिद्धिः । नाप्यनुमानतः; तद्धि[^104] साध्यप्रतिबद्धलिङ्गबलादुदयमासादयति । प्रतिबन्धश्च[^712] साध्यसाधनयोः प्रत्यक्षतः, अनुमानतो वा प्रतीयते[^1216] ? न तावत् प्रत्यक्षतः; अभावस्य उक्तप्रकारेण प्रत्यक्षाऽगोचरत्वे ततोऽस्य[^1217][^1045] केनचित् लिङ्गेन सह प्रतिबन्धप्रतिपत्तेरनुपपत्तेः । अनुमानतः तत्प्रतीतौ अनवस्था, तत्रापि[^1218] अनुमानान्तरात् तत्प्रतीतिप्रसङ्गात्[^1219] । तन्न कुतश्चित् प्रतिबन्धसिद्धिः । नचासिद्धप्रतिबन्धं[^1220] लिङ्गं साध्यसाधनाय प्रभवति अतिप्रसङ्गादिति ।

[^104]: अनुमान हि ।


[^712]: अविनाभाव ।


[^1045]: अभावस्य – \[आ॰ टि॰\]  ।


[^1210]: “–स्याज्ञाने”  \[ब॰\]  ।


[^1211]: ज्ञानस्यापि ।


[^1212]: एकोपलम्भानुभवादिद नोपलभे इति । बुद्धेरुपलभे वेति कल्पिकाया समुद्भव ॥ – \[प्रमाणवा॰ ४ । २७० ।\] 


[^1213]: “–संसर्गिणोप–”  \[ब॰\]  ।


[^1214]: प्रत्यक्षस्य – \[आ॰ टि॰\]  ।


[^1215]: विकल्पानाम् – \[आ॰ टि॰\]  ।


[^1216]: “–तीयेत्”  \[आ॰\]  ।


[^1217]: प्रत्यक्षात् – \[आ॰ टि॰\]  ।


[^1218]: द्वितीयानुमानेऽपि ।


[^1219]: अविनाभावप्रतीति ।


[^1220]: “–प्रतिबन्धलिङ्गं”  \[ब॰\]  ।


 तन्निराकरणपूर्वकम् अभावस्य भावान्तररूपस्य वस्तुसत समर्थनम्–

अत्र प्रतिविधीयते । यत्तावदुक्तम्–“न[^1221] भावस्वरूपव्यतिरिक्तोऽभावः” इत्यादि, तदसमीक्षिताभिधानम्; भावस्वरूपाऽतिरिक्तस्याऽभावस्य प्रतीतिभेदात् स्वरूपभेदात् सामग्रीभेदात् अर्थक्रियाभेदाच्च भेदसिद्धिः । यस्य[^1222] यतः प्रतीत्यादिभेदः तस्य ततो भेदः यथा घटात् पटस्य, प्रतीत्यादिभेदश्च भावादभावस्य इति । न चायमसिद्धः; तथाहि–भावाऽभावयोस्तावत्[^1223] प्रतीतिभेदः सुप्रसिद्ध एव “इदमत्रास्ति, इदं नास्ति” इति । नहि प्रतीयमानापीत्थं भेदेन अभावप्रतीतिरपह्नोतुं युक्ता; भावप्रतीतेरप्यपह्नवप्रसङ्गात् । ननु निर्विकल्पकसामर्थ्येन “इदमिहास्ति, नास्ति” इति विकल्पद्वयमुत्पद्यते, न च तद्वशादर्थव्यवस्था,[^1224] विकल्पानामर्थे प्रामाण्याऽभावात्,[^1225] इत्यपि श्रद्धामात्रम्; सविकल्पकसिद्धौ निर्विकल्पकस्य प्रामाण्यप्रतिषेधतः सविकल्पकस्यैव अन्तर्बहिर्वा[^1226] वस्तुव्यव  स्थापकत्वेन प्रामाण्योपपत्तेः प्रतिपादितत्वात्[^1227] । तत्सामर्थ्येनोत्पन्ना[^1228]ऽभावविकल्पाद्[^1229] अभावाऽसिद्धौ[^1230] भावसिद्धिरपि अतोऽतिदुर्लभा[^1231] । अथ प्रत्यक्षादेव भावसिद्धिः, अभावसिद्धौ तत्[^1232] किं काकैर्भक्षितम् ? प्रथमं हि इन्द्रियादिसामग्रीतः समुत्पन्नं प्रत्यक्षम् अनेक[^1233]भावाभावोपाधिखचितमुपाधिमन्तं[^1234] प्रतिपद्यते, ततः शब्दार्थयोः प्रतिपन्नप्रतिबन्धः[^1235] प्रतिपत्ता अर्थदर्शनोत्तरकालं यस्य यस्य विवक्षा भवति तत्तद्वाचक शब्द स्मृत्वा “इदमिहास्ति, इदं नास्ति” इति विकल्पव्यापारं दर्शयति[^1236] । यदि च तेऽभावविशेषाः प्रत्यक्षतो न प्रतिपन्नाः तदा प्रतियोगिस्मरणमपि[^1237] अनुपपन्नमेव स्यात् । नहि अप्रतिपन्ने घटाभावे घटस्य प्रतियोगितया स्मृतिर्युक्ता अतिप्रसङ्गात् । अत प्रतिनियतप्रतियोगिस्मरणाऽन्यथानुपपत्त्या प्रतिनियताभावप्रतिपत्तिः प्रत्यक्षे प्रतिपत्तव्या इति ।

[^1221]:  \[पृ॰ ४७६ प॰ १० ।\] 


[^1222]: अभावो भावस्वरूपातिरिक्तः प्रतीतिस्वरूपसामग्र्यर्थक्रियाभेदात् ।


[^1223]: तुलना–इद तावत्सकलप्राणिसाक्षिक सवेदनद्वयमुपजायमान दृष्टम् इह घटोऽस्ति इह नास्तीति । – \[न्यायमं॰ पृ॰ ५८ ।\] 


[^1224]: विकल्पबशात् – \[आ॰ टि॰\]  ।


[^1225]: “प्रामाण्यादित्यपि”  \[श्र॰\]  ।


[^1226]: अन्तश्चेतनात्मकस्य बहिश्चाचेतनस्वरूपस्य वस्तुन ।


[^1227]:  \[पृ॰ ४७ ।\] 


[^1228]: निर्विकल्पक – \[आ॰ टि॰\]  । तुलना–तत्र विकल्पमात्रसवेदनमनालम्बनमात्माशालम्बन वेत्यादि यदभिलप्यते तन्नास्तिताज्ञान इव अस्तित्वज्ञानेऽपि समानमतो द्वयोरपि प्रामाण्य भवतु द्वयोरपि वा मा भूत् । – \[न्यायम॰ पृ॰ ५८ ।\] 


[^1229]: “–न्नाच्चाभाव–”  \[श्र॰\]  ।


[^1230]: “–अभावसि–”  \[ब॰\]  ।


[^1231]: भावविकल्पात् ।


[^1232]: निर्विक ल्पकप्रत्यक्षम् – \[आ॰ टि॰\]  ।


[^1233]: “अनेकमभावा–”  \[ब॰\]  ।


[^1234]: अनेके भावा अभावाश्च उपाधय विशेषणानि तै खचित शबलित चित्रितम् उपाधिमन्त विशेष्यभूतमर्थम् ।


[^1235]: गृहीतसङ्केत ।


[^1236]: “प्रदर्श–”  \[श्र॰\]  ।


[^1237]: यस्याऽभाव स प्रतियोगी ।


न च “इह भूतले घटो नास्ति” इति विशिष्टायाः प्रतीतेः विशेषणमन्तरेणोपपत्तिर्युक्ता । या[^1238] विशिष्टा प्रतीतिः नासौ विशेषणमन्तरेण उपपद्यते यथा दण्डीत्यादिप्रतीतिः, विशिष्टा च “इह भूतले घटो नास्ति” इत्यादिप्रतीतिरिति । अथ भाव अभावप्रतीतेर्निबन्धनम् अतः स[^1239] एवास्या[^1240] विशेषणं भविष्यति, एवञ्च भवतो न किञ्चिदिष्टं सिद्ध्येत्; इत्यप्यसाम्प्रतम्; यतः किं निषिध्यमानो घटादिर्भावः[^1241] अस्या[^1242] निबन्धनमभ्युपगम्यते, तदाश्रयो[^1243] भूतलादिर्वा ? प्रक्षमपक्षोऽयुक्तः, भावाऽभावप्रतीत्योर्निर्बाधतया प्रतीयमानयोर्वैलक्षण्यस्य विषयवैलक्षण्यव्यतिरेकेण अनुपपत्तेः । यन्निर्बाधतया[^1244] प्रतीयमानयोः प्रतीत्योर्वैलक्षण्यं तद् विषयवैलक्षण्यपूर्वकम् यथा रूपादिप्रतीतिवैलक्षण्यम्, वैलक्षण्यञ्च निर्बाधतया प्रतीयमानयोः भावाऽभावप्रतीत्योरिति । न च तत्प्रतीत्योर्निर्बाधता वैलक्षण्येन प्रतीयमानत्वञ्चाऽसिद्धम्; तद्बाधकस्य कर्स्यचिदप्यभाभावात्,[^1245] परस्पराऽसङ्कीर्णस्वभावतयाऽनुभूयमानत्वाच्च[^1246] । नहि कश्चिदबालिशो[^1247] भावमेव अभावतया प्रतिपद्यते, अन्या हि भावप्रतीतिः अन्या चाभावप्रतीतिरिति । यदि[^1248] च भाव एव अभावः स्यात्, तर्हि तत्सत्ताक्षणे[^1249] तद्देशे[^1250] चाऽभावप्रतीतिः स्यात् । न चैवम्, नहि स्वदेशकालनियतां भावसत्तामेव  अभावतया कश्चित् प्रतिपत्तुमर्हति ।

[^1238]: इह भूतले घटो नास्तीति प्रतीति विशेषणग्रहणपूर्विका विशिष्टप्रतीतित्वात् ।


[^1239]: भाव एव ।


[^1240]: अभावप्रतीते – \[आ॰ टि॰\]  ।


[^1241]: “घटादिभाव”  \[ब॰\]  ।


[^1242]: इह भूतले नास्ति घट इत्यभावप्रतीते ।


[^1243]: घटाभावाश्रयो ।


[^1244]: भावाभावप्रतीत्योर्वैलक्षण्य विषयवैलक्षण्यपूर्वकम् निर्बाधप्रतीतिवैलक्षण्यात् । तुलना–नहि विषयवैलक्षण्यमन्तरेण विलक्षणाया बुद्धेरस्त्युदय, नापि व्यवहारभेदस्य सभव । – \[प्रश॰ कन्द॰ पृ॰ २२९ ।\] 


[^1245]: “–चिदभा–”  \[ब॰\]  ।


[^1246]: अन्योन्य भिन्नस्वभावतया ।


[^1247]: “–शोऽभावमेव भावतया”  \[आ॰\] ,  \[श्र॰\]  ।


[^1248]: “यदि भाव”  \[ब॰\]  ।


[^1249]: भावसत्ताक्षणे


[^1250]: भावदेशे ।


अथ निपिध्यमानधटाद्याश्रयतयाऽभिप्रतः[^1251] भूतलदिभावः तदभावप्रतीतेर्निवन्धनम्; तत्रापि[^1252] कि भूनलमात्रं घटाभावप्रतीतेर्निबन्धनम्, विशिष्ट वा ? प्रथमविकल्पे सघटेऽपि भूतले घटाभावव्यवहारः स्यात् तदविशेषात्[^1253] । द्वितीयपक्षेऽपि किङ्कृतमस्य[^1254][^1083] वैशिष्ट्यम्–स्वरूपकृतम्,[^1255] घटसंसर्गरहितत्वकृतं[^1255] वा ? न तावत् स्वरूपकृतम्; सघटेऽपि भूतले अभावप्रतीतिप्रसङ्गात् स्वरूपसत्त्वस्य तत्राप्यविशिष्टत्वात्[^1256] । घटससर्गरहितत्वनिबन्धनत्वे तु नाम्नि विवादः घटाभावस्य घटसंसर्गरहितत्वशब्देन अभिधानात् ।

[^1083]: भूतलस्य ।


[^1251]: “–घटाद्याश्रय तथाऽभि–”  \[आ॰\]  ।


[^1252]: तुलना–त इद प्रष्टव्या नास्तीति सविद किमालम्बनम् ? यदि न किञ्चित्, दत्त स्वहस्तो निरालम्बन विज्ञानमिच्छता महायानिकानाम् । अथ भूतलमालम्बनम्, कण्टकादिमत्यपि भूतले कण्टको नास्तीति सवित्ति तत्पूर्वकश्च नि शक गमनागमनलक्षणो व्यापारो दुर्निवार । केवलभूतलविषयं नास्तीति सवेदनम्, कण्टकसद्भावे च कैवल्यं निवृत्तमिति प्रतिपत्तिप्रवृत्योरभाव इति चेत्, ननु किं कैवल्य भूतलस्य स्वरूपमेव, किमुत धर्मान्तरम् ? तत्स्वरूप तावत् कण्टकादिसवेदनेऽप्यपरावृत्तमिति स एव प्रतिपत्तिप्रवृत्त्योरविरामो दोप । धर्मान्तरपक्षे च तत्त्वान्तरसिद्धि । – \[प्रश॰ कन्द॰ पृ॰ २२९ । प्रश॰ किर॰ पृ॰ ३२९ ।\] 


[^1253]: भूतलमात्रस्य तत्रापि सद्भावात् ।


[^1254]: “किहृतमस्य”  \[ब॰\]  ।


[^1255]: “–हृतम्”  \[ब॰\]  ।


[^1256]: सघटेऽपि भूतले ।


नचैतद्वक्तव्यम्–अभिमानमात्रमेवायं[^1257] “नास्ति” इति व्यवहारः, सद्व्यवहारानुदय एव तत्सम्भवादिति; यतः प्रतीयमानस्य वाधारहितस्यास्याभिमानिकत्वे[^1258] “अस्ति” इत्यादिव्यवहारस्याप्याभिमानिकत्वप्रसङ्गः । यदि च[^1259] सद्व्यवहारानुदय एव नास्तीतिव्यवहारस्य  अङ्गम्, तदा सुषुप्तावस्थायामपि नास्तीतिव्यवहारः स्यात् सद्व्यवहारानुदयस्य[^1260] तत्राप्यविशेपात् । ततो[^1261] निर्बाधयोर्भावाऽभावप्रतीत्योर्वैलक्षण्यसिद्धे सिद्धो भावाऽभावयोर्वास्तवो भेदः ।

[^1257]: प्राभाकरै । अप्रमीयमाणत्वमेव हि नास्तित्व नाऽपरम् न चाप्रमीयमाणतैव प्रमेयम्, यस्मात्तदर्थाससृप्टानुभवयुक्ततैवात्मन तम्यार्थस्याप्रमीयमाणता, सा चावस्था आत्मन स्वनविदितैव । अत प्रमेय नावशिष्यते । – \[बृह॰ पं॰ पृ॰ ११९–२० ।\]  तस्माद् भावग्राहकप्रमाणाननुवृत्तिरेवाऽभावावगमं प्रमूते  \[पृ॰ ११९\]  अभावस्य तु स्वरूपावगतिर्नास्ति इति न प्रमाणाभावादन्य प्रमेयाभाव, प्रमाणाभावोऽपि च स्वरूपान्तरानवगमादेव न भावान्तरप्रमितेर्भिद्यते, भावान्तरप्रमितिश्च स्वयम्प्रकाशरूपा न प्रमेयतामनुभवतीति प्रमेयमभावाख्यस्य प्रमाणस्य नोपपद्यते । प्रमेयासद्भावाच्च न प्रमाणान्तरमवकत्पत इति स्थितम् ।  \[पृ॰ १२४\]  नास्तित्वञ्च प्रमाणानामनुत्पत्त्यैव गम्यते । नास्तित्वप्रतिपत्तिर्हि ता विना नास्ति कुत्रचित् ॥ योग्यप्रमाणानुत्पत्ते कारणत्वपरिग्रहात् । अतिप्रसङ्गदोषोऽपि नावकाशमुपाश्नुते ॥ – \[प्रकरणप॰ पृ॰ १२९ । नयवि॰ पृ॰ १६२ । तन्यरह॰ पृ॰ १७ । प्रभाकरवि॰ पृ॰ ५७ ।\] 


[^1258]: काल्पनिकत्वे ।


[^1259]: तुलना–ज्ञानाभावे ज्ञानभ्रम व्यवहाराभावे व्यवहारभ्रम आलोकादर्शने अन्धकारभ्रमवत्, न, सुपुप्त्याद्यवस्थासु प्रसङ्गात् । अप्रमिते च भ्रमाऽयोगात् मुषुप्त्यादिवत् ।–अथापि वैयात्यादुच्यते न च तत्त्वतो नास्तीति बुद्धिव्यवहारौ स्त, किन्तु चैपदर्शनाभावे चैत्रो नास्तीति ज्ञान भ्रम चैत्रोचितव्यवहाराभावे च तदभावे व्यवहारभ्रम । अयैव निदर्शनमाह–आलोकादर्शनेऽन्धकारभ्रमवत् तदेतन्निराकरोति–न; सुषुप्त्याद्यवस्थासु प्रसङ्गात् । यदि हि ज्ञानव्यवहास्योरभावे तद्विभ्रम् सुषुप्त्याद्यबस्थास्यपि तथाप्रसङ्ग । नहि तदा ज्ञान नापि व्यवहारः, समस्तविज्ञानोपसंहृतिलक्षणत्वात्मुषुप्त्याद्यवस्थाया । हेत्वन्तरमाह–अप्रमिते च भ्रान्त्ययोगात् मुपुप्त्यादिवत् । प्रमितस्य हि भावस्य प्रमित एव भावे समारोपभ्रान्तिर्न पुनरमतो ज्ञानाकारस्य नाप्यग्रह इत्युपपादिन विभमविपेके, अत्रापि सचयिप्यति । न च ज्ञानव्यवहागभावी उपलब्धपूर्वौ । तदुपलम्भे वा कृतमत्र भ्रमोषन्यासेन । तस्मादप्रमिते भ्रान्त्यनुपपत्तेरयुक्तमेतदित्यर्थः । – \[विधिवि॰, न्यायकणि॰ पृ॰ ७३–७४ ।\] 


[^1260]: “–दयस्य च त–”  \[ब॰\]  ।


[^1261]: “तत्रानिर्बा–”  \[श्र॰\]  ।


स्वरूप[^1262]भेदाच्च,[^1263] अभावस्य हि भावप्रतिषेधकत्व स्वरूपं नेतरस्य[^1264] । स्वरूपभेदेऽपि अनयोर[^1265]भेदे[^1266] भेदवार्त्तोच्छेदप्रसङ्गः, परस्परतो भेदस्य सर्वत्र घटपटादौ स्वरूपभेदादन्यतोऽप्रसिद्धेः ।

[^1262]: तुलना–स्वरूपभेदस्योपपत्ते, यथाहि कारणादुत्पद्यमानाः रूपादय परस्पर स्वरूपभेदाद् भिद्यन्ते तथाऽभावोऽपि भावादिति । अस्ति च द्रव्यादिषड्लक्षणाऽलक्षितत्व भावपरतन्त्रेण गृह्यमाणत्वमभावस्य रूपमिति । – \[प्रश॰ व्यो॰ पृ॰ ४०० ।\] 


[^1263]: “–भेदाद्वाऽभा–”  \[ब॰\]  ।


[^1264]: भावस्य ।


[^1265]: “एतयोर–”  \[ब॰\]  ।


[^1266]: भावाभावयो ।


सामग्रीभेदाच्च[^1267] अनयोर्भेद, सुप्रसिद्धश्च[^1268] तद्भेद[^1269] । तथाहि–घटादिभावमुत्पादयितुकामः तदुत्पादनानुकूलामेव मृत्पिण्डादिसामग्रीमुपादत्ते, विनाशयितुकामस्तु तद्विलक्षणां[^1270] मुद्गरादिसामग्रीमिति ।

[^1267]: “–भेदाद्वाऽन–”  \[ब॰\]  ।


[^1268]: “–श्च तथा तद्भेद”  \[ब॰\]  ।


[^1269]: सामग्रीभेद ।


[^1270]: उत्पादसामग्रीभिन्नाम् ।


ननु मुद्गरादिसामग्री[^1271] परस्पराऽससृष्टकपालोत्पाद एव व्याप्रियते नाऽभावे, न च तदुत्पादवत् तदभावोप्य[^1272]त[^1273] एव भविष्यतीत्यभिधातव्यम्, यतः सर्वोऽपि कार्यभेदः कारणभेदेन व्याप्तः । न च अभाव-कपाललक्षणकार्यभेदे कारणभेदोऽस्ति, मुद्गरलक्षणस्यैकस्यैव कारणस्य प्रतीतेः । न च तस्यैकस्यैव[^1274] अन्योन्यविरुद्धकार्यद्वयजनकत्वं[^1275] युक्तं विरोधात्, इत्यप्यसमीचीनम्, प्रतीतिविरोधानुषङ्गात् । तथाहि–मुद्गरादिव्यापारानन्तरं[^1276] लौकिकेतरयोः “अनेन विनाशितो घटः” इति प्रतीतिः,[^1277] न पुनः “कपालानि  उत्पादितानि” इति । नापि घटविनाशकस्य “कपालान्युत्पादयामि” इत्यनुसन्धानं स्वप्नेऽप्यनुभूयते । न खलु विषादिना शत्रुवधे वह्न्यादिना च पटदाहे प्रवृत्तस्य[^1278][^847] शत्रुपटविनाशादृते “अन्यत् किञ्चित्तत्र उत्पादयामि” इति हन्तुः पटविनाशकस्य[^1279] वा अनुसन्धानमस्ति । नापि पार्श्वस्थानाम्[^558] “अन्यत् किञ्चिदनेनोत्पादितम्”[^1280] इति प्रतीतिः, किन्तु “तद्विनाश एव अनेन कृतः” इत्यखिलजनानां प्रतीतिः । तद्विनाशे एव चासौ परितुष्यति । नहि अवयवनिष्पत्त्या तस्य किञ्चित् प्रयोजनम् । ननु भावानां स्वभावतो विनाशस्वभावनियततया विनाशस्य अहेतुकत्वान्न मुद्गरादेः तद्धेतुत्वम्; इत्यप्यपेशलम्; तेषां तत्स्वभावनियतत्वस्य[^1281] अक्षणिकत्वसिद्धौ निराकृतत्वात्[^1282] ।

[^558]: प्रेक्षकजनानाम् ।


[^847]: पुरुषस्य ।


[^1271]: तस्मात् स्वरसतो निवर्तते काष्ठादि, अग्न्यादिभ्यस्तु अङ्गारादिजन्म इत्येव भद्रकम् । – \[हेतुबि॰ टी॰ पृ॰ ८३अ ।\]  तदयमत्र समुदायार्थ– मुद्गरव्यापारानन्तर द्वय प्रतीयते, घटनिवृत्ति कपालञ्च । तथैते विनाशरूपतया प्रतीयेते । तत्र घटनिवृत्तेर्नीरूपत्वेनाकार्यत्वादिति वक्ष्यति । तत्कार्यत्वेन तु तत्प्रतीतिर्भ्रान्तिरेव, कार्यत्वे वास्या न घटनिवृत्तिरूपत्व स्यात् घटसम्बन्धित्वेन कृतकत्वात्, विनाशरूपतया च न प्रतीति स्यात् घटस्य सत्त्वात् । निर्हेतुके तु विनाशे स्वरसतो निवर्तमान एव घटो मुद्गरादिसहकारी कपालजनकत्वेन सदृशक्षणानारम्भकत्वात् मुद्गरव्यापारानन्तर घटनिवृत्ते कपालस्य च सद्भावात् तथोर्विनाशरूपतया विनाशस्य च सहेतुकत्वेन मन्दमतीनामवसायो युज्यत एव । प्रयोगस्तु ये यद्भाव प्रत्यनपेक्षास्ते तद्भावनियता तद्यथाऽसम्भवत्प्रतिबन्धा कारणसामग्री कार्योत्पादने, अन्यानपेक्षश्च कृतको भावो विनाश इति स्वभावहेतु । – \[प्रमाणवा॰ स्ववृ॰ टी॰ १ । १९६–९७ । प्रमाणवा॰ मनोरथ॰ ३ । २६९–७० । तत्त्वस॰ पृ॰ १३२ ।\] 


[^1272]: घटविनाशोऽपि ।


[^1273]: मुद्गरादिव्यापारादेव ।


[^1274]: मुद्गरादिव्यापारस्य ।


[^1275]: घटविनाश-कपालोत्पादलक्षण ।


[^1276]: तुलना–तस्मात्कार्यकारणयोरुत्पादविनाशौ न सहेतुकाहेतुकौ सहभावाद्रसादिवत् । मुद्गरादिव्यापारानन्तर कार्योत्पादवत् कारणविनाशस्यापि प्रतीते विनष्टो घट उत्पन्नानि कपालानि इति व्यवहारद्वयसद्भावात् । – \[अष्टश॰, अष्टसह॰ पृ॰ २०० ।\] 


[^1277]: “प्रतीते”  \[ब॰\]  ।


[^1278]: “प्रवृत्त श–”  \[आ॰\]  ।


[^1279]: “–स्य चानुस–”  \[श्र॰\]  ।


[^1280]: विषदायिना, पटविनाशकेन वा पुरुषेण ।


[^1281]: विनाशस्वभावनियतत्वस्य ।


[^1282]:  \[पृ॰ ३८६ ।\] 


यदप्युक्तम्–“कार्यभेदः[^1283] कारणभेदेन व्याप्तः” इत्यादि; तदप्युक्तिमात्रम्; एककारणस्य एककार्योत्पादकत्वेन अविनाभावाऽभावात्, प्रदीपादेरेकस्यापि अनेककार्योत्पादकत्वप्रतीतेः[^1284] । अतः सिद्धः सहेतुको विनाशः । तथा च घटाभावोत्पादकसा[^1285]मग्रीतो[^1286] भावोत्पादकसामग्र्या[^1287] भेदसिद्धेः सिद्धो भावाऽभावयोर्भेदः ।

[^1283]:  \[पृ॰ ४८० पं॰ १० ।\] 


[^1284]: वर्तिकामुखदाह-तैलशोष-कज्जलोत्पादन-अन्धकारविनाशादि ।


[^1285]: “घटादिभावो–”  \[ब॰\]  ।


[^1286]: मुद्गराद्यभिधातादिरूपाया ।


[^1287]: घटोत्पादकमृत्पिण्डादिरूपाया ।


अर्थक्रियाभेदाच्च, सुप्रसिद्धो हि भावाऽभावयोः प्रवृत्तिनिवृत्तिलक्षणोऽर्थक्रियाभेदः, जलाद्यर्थिनः तत्सद्भावस्य प्रवृत्तिहेतुत्वात्, तदभावस्य च निवृत्तिहेतुत्वात् । प्रमोदाद्यर्थक्रियाकारित्वाच्च[^1288] अनयोर्भेदः; तथा हि शत्रुविनाशः कृतः[^1289] श्रुतो वा परं प्रमोदमाधत्ते, तत्सद्भावस्तु विषादम् । न ह्यत्र भावाभावाभ्यामन्यस्य प्रमोद-विषादहेतुत्वं प्रतीयते ।

[^1288]: तुलना–सुखदुःखसमुत्पत्तिरभावे शत्रुमित्रयो । कण्टकाभावमालक्ष्य पद पथि निधीयते ॥ पश्यन्नभाव को नाम निह्नुवीत सचेतनः । – \[न्यायम॰ पृ॰ ५९ ।\] 


[^1289]: “कृतः परं”  \[ब॰\]  ।


यदप्युक्तम्–“अभावोऽपि[^1290] यदि कुतश्चिदुत्पद्येत[^1291] काञ्चिदर्थक्रियां कुर्यात् तदा भाव[^1292] एव स स्यात्” इत्यादि; तदप्यसाम्प्रतम्; यतो भावप्रतीतिविषयत्वं[^1293] भावत्वम्, न पुनः अर्थक्रियाकारित्वादि । अभावो हि स्वकारणकलापाद् भावविलक्षणतयोत्पन्नः अर्थक्रियाञ्च कुर्वाणः पदार्थतया प्रतीयते न पुनर्भावतया ।

[^1290]:  \[पृ॰ ४७७ प॰ २ ।\] 


[^1291]: “–दुत्पद्यते”  \[आ॰\]  ।


[^1292]: “भाव एव स्यात्”  \[श्र॰\] ,  \[ब॰\]  ।


[^1293]: तुलना–सत्प्रत्ययगम्यो हि भाव इष्यते असत्प्रत्ययगम्यस्त्वभाव इति । – \[न्यायमं॰ पृ॰ ५९ ।\] 


यच्चान्यदुक्तम्–“यदि[^1294] अभावः स्वाकारं ज्ञाने समर्पयेत् तदा ज्ञानस्याप्यभावरूपता स्यात्” इत्यादि; तदप्यसुन्दरम्; अर्थाकारतया ज्ञानस्य अर्थप्रकाशकत्वप्रतिक्षेपात् । निराकारमेव हि ज्ञानं योग्यतया[^1295][^1296] योग्यदेशस्थं योग्यञ्चार्थं प्रकाशयति इत्युक्तं प्रत्यक्षप्ररूपणप्रस्तावे[^1297] ।

[^1294]:  \[पृ॰ ४७७ पं॰ ४ ।\] 


[^1295]: स्वावरणक्षयोपशमलक्षणया ।


[^1296]: “–या प्रदेशस्थं”  \[ब॰\]  ।


[^1297]:  \[पृ॰ १७१ ।\] 


न चाऽवस्तुत्वादभावस्य किं प्रसाधनप्रयासेनेत्यभिधातव्यम्; प्रमाणतः प्रतीयमानत्वादिसाधनात्[^1298] तस्य[^1022] वस्तुत्वप्रसिद्धेः । तथाहि–अभावो वस्तु, प्रमाणतः प्रतीमानत्वात्, यत् प्रमाणतः प्रतीयमानं तद् वस्तु यथा भावः, प्रमाणतः प्रतीयमानश्चाऽभाव इति । तथा, यत् कारणादुत्पद्यते तद्वस्तु यथा घटादि, कारणादुत्पद्यते चाऽभाव इति । तथा, यदर्थक्रियाकारि तद्वस्तु तथा प्रदीप,[^1299] अर्थक्रियाकारी चाऽभाव इति । तथा, यद् अवान्तरभेदेन भिद्यते तद्वस्तु यथा रूपरसादि, प्रागभावाद्यवान्तरभेदेन[^1300] भिद्यते चाऽभाव इति । तत सिद्धो भाववद् अभावो वास्तवो वस्तुधर्मः प्रमेय इति । प्रमाणं तु तत्परिच्छेदकम् अभावाख्यं प्रत्यक्षादिभ्यो भिन्नं वास्तवं न प्रसिद्धम्, प्रत्यक्षादितोऽपि तत्परिच्छेदसिद्धेः । यत्[^1301] प्रमाणान्तरादपि परिच्छिद्यते न तत्र प्रमाणनियमः[^1302] यथा वह्न्यादौ, प्रमाणान्तरादपि परिच्छिद्यते चाऽभाव इति । यत् पुनः यत्प्रकारप्रमाणान्तरान्न परिच्छिद्यते तत्र[^1303] तत्प्रकारप्रमाणनियमो[^1304] यथा रूपरसादाविति[^1305] ।

[^1022]: अभावस्य ।


[^1298]: “प्रमीयमान–”  \[ब॰\]  ।


[^1299]: “प्रदीपादि अर्थ–”  \[ब॰\]  ।


[^1300]: स च द्विविध प्रागभाव प्रध्वंसाभावश्चेति । चतुर्विध इत्यन्ये इतरेतराभाव, अत्यन्ताभावश्च तौ च द्वौ । षट्प्रकार इत्यन्ये–अपेक्षाभाव् सामर्थ्याभावश्च ते च चत्वार इति । – \[न्यायमं॰ पृ॰ ६३ ।\]  अभावस्तु द्विधा ससर्गान्योन्याभावभेदत । प्रागभावस्तथा ध्वसोऽप्यत्यन्ताभाव एव च ॥ एव त्रैविध्यमापन्न संसर्गाभाव इष्यते । – \[मुक्ता॰ का॰ १२–१३ ।\] 


[^1301]: अभावपरिच्छेदक पृथगभावाख्य प्रमाण नास्ति प्रत्यक्षादिप्रमाणान्तरादपि तस्य परिच्छिद्यमानत्वात् ।


[^1302]: “–नियमोऽपि यथा”  \[ब॰\]  ।


[^1303]: “तत्तत्प्रका–”  \[आ॰\]  ।


[^1304]: “तत्प्रमाणनि–”  \[आ॰\]  ।


[^1305]: रसो यथा रूपग्राहिचाक्षुषप्रत्यक्षान्न परिच्छिद्यते अत तद्ग्रहणाय रासनप्रत्यक्षस्य नियमो भवति, नचैवमभावे प्रत्यक्षादिभि परिच्छिद्यमाने प्रमाणान्तरत्वनियम ।


ततः सूक्तम्–““अदृश्यस्यापि परचित्तविशेषस्य अभावः तदाकारविकारादेरन्यथानुपपत्तितः”” इति । सर्वत्र हि गमकत्वं अन्यथानुपपत्तिप्रसादादेव, सा च अदृश्यानुपलब्धावप्यस्ति[^1306] इति कथं नास्या गमकत्वम् ?

[^1306]: “–लब्धावस्तीति”  \[आ॰\]  ।


 विवृतिव्याख्यानम्–

““अदृश्य”” इत्यादिना व्यतिरेकमुखेन कारिकां व्याचष्टे–“अदृश्यानुपलब्धेः” सकाशात् “संशयैकान्ते” अङ्गीक्रियमाणे “न केवलं परिचित्ताभावो न सिद्ध्यति” सौगतस्य “अपि तु स्वचित्तभावश्च” न सिद्ध्यति । कुत एतद् ? इत्यत्राह–““तद्””[^1307] इत्यादि । तस्य स्वचित्तस्य यद् “अनशं तत्त्वं” सजातीर्यविजातीयव्यावृत्तं[^1308] मध्यक्षणस्वरूपं तस्य “अदृश्यात्मकत्वात् ।” ततः किं जातम् ? इत्यत्राह ““तथा च”” इत्यादि । “तथा च” तेन[^1309] च स्वचित्तभावाऽसिद्धिप्रकारेण[^1310] “कुतः” न कुतश्चित् “परमार्थसतो”[^1311] मानाद् भावस्य “क्षणभङ्गसिद्धिः” धर्मिहेतुदृष्टान्तादेरसिद्धे । न खलु बहिरन्तर्वा अनंशतत्त्वस्य अदृश्यात्मतयाऽसिद्धौ[^1312] धर्म्यादेः सिद्धिर्युक्ता, तदसिद्धौ च कुतः क्षणभङ्गादेः  सिद्धिः स्यात् ? कस्य तर्हि क्षणभङ्गसिद्धिः स्यात् ? इत्याह–““तद्”” इत्यादि । “तस्माद्” अनंशतत्त्वाद् “विपरीतं” साशं तत्त्वं तस्य । कथम्भूतस्य ? “अभेदलक्षणस्य”[^1313] युगपत् क्रमेण वा अनेकस्वभावात्मकस्य “स्याद्” भवेत् क्षणभङ्गसिद्धिः नान्यस्य इति एवकारार्थः ।

[^1307]: ““तदित्यादि”” नास्ति  \[आ॰\] ,  \[ब॰\]  ।


[^1308]: “सजातीयव्या–”  \[ब॰\]  ।


[^1309]: “तेन स्वचि–”  \[आ॰\]  ।


[^1310]: स्वचित्तसद्भाव ।


[^1311]: “–सतो भावस्य अनुमानात् क्ष–”  \[श्र॰\]  ।


[^1312]: अदृश्यात्मकत्वादसिद्धौ सत्याम् ।


[^1313]: अनेकपर्यायेषु अनुगताकारतया व्यापिन अभेदलक्षणस्य द्रव्यस्येति यावत्, अथवा अनेकावयवेषु कथञ्चित्तादात्म्यतया व्यापिन अभेदलक्षणस्य स्कन्धस्येति ।


ननु चाभेदलक्षणतत्त्वस्य सविकल्पकप्रत्यक्षेण सर्वात्मना प्रतिपन्नत्वात् किं तत्र क्षणभङ्गाद्यनुमानेन ? इत्याशङ्कापनोदार्थमाह–

वीक्ष्याणुपारिमाण्डल्यक्षणभङ्गाद्यवीक्षणम्[^1314] ।  
स्वसंविद्विषयाकारविवेकानुपलम्भवत् ॥ १६ ॥  

[^1314]: वीक्ष्यमुपलब्धिलक्षणप्राप्त स्थूल तस्याणव सूक्ष्मा भागा अवयवास्तेषा पारिमाण्डल्यं वर्तुलत्वम् अन्योन्यविवेकः क्षणे क्षणे भङ्ग क्षणभङ्गः समय प्रति नाश इत्यर्थ । स आदिर्यस्य कार्यकारणसामर्थ्यादेरसौ तथोक्त, वीक्ष्याणुपारिमाण्डल्य च क्षणभगादिश्च तत्तथोक्तम्, तस्याऽवीक्षण प्रत्यक्षेणानुपलम्भोऽशक्ति । न खलु साव्यवहारिकप्रत्यक्षेण क्षणभङ्गादिर्वीक्ष्यते तेन स्थिरस्थूलसाधारणाकारस्यैव वीक्षणात्, योगिप्रत्यक्षस्यैव तद्वीक्षणसामर्थ्यादित्यर्थ, सत्त्वात्प्रमेयत्वादर्थक्रियाकारित्वादित्यादिहेतूना कथञ्चिदनेकानित्यादिधर्मव्याप्यत्वात्तदविनाभावप्रसिद्धे । प्रकृतार्थे दृष्टान्तमाह–स्वसविदित्यादि । स्वसवित् स्वसवेदनं तस्या विषयाकारो घटाद्याकारस्तस्माद्विवेको व्यावृत्तिस्तस्यानुपलम्भ प्रत्यक्षेणाग्रहण तद्वत् । यथा ज्ञानस्य स्वरूपप्रतिभासने बहिरर्थाकारनिवृत्तिर्विद्यमानेनापि न प्रतिभासते सौगताना तस्य तादृक् सामर्थ्याभावात् तथा वहिरन्तश्चाणुपारिमाण्डल्यादि प्रत्यक्षेण न प्रतिभासते तथाशक्त्यभावात् । ततोऽनुमानमनेकान्तमते सफलमित्यर्थ । – \[लघी॰ ता॰ पृ॰ ३६ ।\] 


 
विवृतिः–स्थूलस्यैकस्य[^1315] दृश्यात्मन एव पूर्वापरकोट्योरनुपलम्भात् अभावसिद्धेरनित्यत्वं बुद्धेरिव वेद्यवेदकाकारभेदस्य परमार्थसत्त्वम्, न पुनः परिमण्डलादेः विज्ञानानंशतत्त्ववत् । नापि क्षणिकपरिमण्डलादेः अविभागज्ञानतत्त्वस्य वा जातुचित् स्वयमुपलब्धिः तथैवाप्रतिभासनात् । तत्कथञ्चित् तत्स्वभावप्रतिभासे अनेकान्तसिद्धिः ।

[^1315]: “–स्यादृश्या–”  \[ज॰ वि॰\]  ।


 कारिकार्थः–

“वीक्ष्यम्,” उपलब्धिलक्षणप्राप्तं स्थूलमेकं ग्राह्यम्,[^1316] तस्य ये “अणवः” अतिसूक्ष्मा भागाः तेषां “पारिमाण्डल्यं”[^1317] वर्तुलत्वं यच्च “क्षणभङ्गादि” आदिशब्देन कार्यकारणसामर्थ्या[^1318]दिपरिग्रहः[^1319] तस्याऽ“वीक्षणम्” अग्रहणम् । अत्र दृष्टान्तमाह ““स्व”” इत्यादि । “स्वसंविदो” बौद्धकल्पितनिरंशबुद्धेर्यः[^1320] “विषयाकारस्य” स्थूलाद्याकारस्य “विवेकः” निबृत्तिः तस्य “अनुपलम्भवत् ।” नहि तस्यां[^1321] प्रतिभासमानायां  विषयाकारविवेकः[^1322] प्रतिभासते स्थूलाद्याकारभ्रान्तेरभावप्रसङ्गात्[^1323] । यत्र[^1324] यदा वास्तवो यदाकारः प्रतीयते न तत्र तदा तद्विपरीताकारस्य प्रतीतिरस्ति यथा नीले प्रतीयमाने न पीतस्य, प्रतीयते च विषयाकारविवेकः सौगतकल्पितायां संविदि इति[^1325] ।

[^1316]: घटपटादि ।


[^1317]: नित्यं परमाणुमन सु तत्तु पारिमाण्डल्यम्, परिमाण्डल्यमिति तस्य नाम, तथाहि–परिमण्डलानि परमाणुमनासि तेषा भाव पारिमाण्डल्य तत्परिमाणमेव । – \[प्रश॰ भा॰, व्यो॰ पृ॰ ४७३ ।\]  पारिमाण्डल्यमिति सर्वापकृष्ट परिमाणम् । – \[प्रश॰ कन्द॰ पृ॰ १३३ ।\]  पारिमाण्डल्य परमाणुपरिमाणम् – \[सप्तप॰ टी॰ पृ॰ ४९ । मुक्ता॰ का॰ १५ ।\] 


[^1318]: “–करणसा–”  \[ब॰\]  ।


[^1319]: स्वर्गप्रापणादौ – \[आ॰ टि॰\]  ।


[^1320]: “–द्धपरिक–”  \[श्र॰\]  ।


[^1321]: सविदि – \[आ॰ टि॰\]  ।


[^1322]: ग्राह्याकाररहितत्वम् ।


[^1323]: यदि हि सविदि ग्राह्याद्याकारा प्रतिभासेरन्, तदैव तस्या प्रतिभासमानस्य स्थूलाद्याकारस्य भ्रान्तत्व शक्येत कल्पयितुम्, यदा च सवित्ति ग्राह्याद्याकारशून्यैवास्ति तदा कथ तत्र भ्रान्तत्वेनापि स्थूलाद्याकार प्रतिभासेत ?


[^1324]: सविदि न भ्रान्ततयाऽपि स्थूलाद्याकारप्रतिभास, वास्तवस्य ग्राह्याद्याकाररहितत्वस्य तत्र प्रतिभासमानत्वात् ।


[^1325]: “–ति विवृ–”  \[ब॰\]  ।


 विवृतिव्याख्यानम्–

कारिकार्थं विवृण्वन्नाह–““स्थूलस्य”” इत्यादि । “स्थूलस्य” महतः “एकस्य” क्रमाऽक्रमानेकविवर्त्तव्यापिन[^1326] प्रतिपादितप्रकारेण “दृश्यात्मन एव” उपलभ्यस्वभावस्यैव “अनित्यत्वं सिद्ध्यति” “नान्यस्य”[^1327] इति सम्बन्धः । कुत एतत् ? “अनुपलम्भात्” हेतोः तस्यैव “पूर्वापराकारकोट्योः[^1328] अभावसिद्धेः ।” तथा च यदुक्तं परेण–यद्[^723] यत्र उपलब्धिलक्षणप्राप्त सन्नोपलभ्यते तत् तत्र नास्ति यथा क्वचित् प्रदेशविशेपे घटः, नोपलभ्यते च उपलब्धिलक्षणप्राप्तो मध्यक्षणः पूर्वापरकोट्योः  \[ \]  इति; तदयुक्तम्, यतः कथञ्चित्तत्र[^1329] तदभावसाधने[^1330] सिद्धसाधनम् । सर्वथा तत्साधने पक्षस्य प्रत्यक्षवाधनं हेतोश्चाऽसिद्धिः, तथा[^1331] तत्र[^1332] तद[^1333]नुपलम्भाऽसिद्धेरिति[^1334] । ननु चास्तु स्थूलादिस्वभावस्यार्थस्य अनित्यत्वं न तु परमार्थसत्वम् मरीचिकाजलादिवदसत्त्वात्, इत्याशङ्क्याह–““बुद्धेः”” इत्यादि । यथोक्तस्यैवार्थस्य “परमार्थसत्त्वं बुद्धेर्वेद्यवेदकाकारप्रभेदस्य[^1335] इव ।” प्रयोगः–यद्[^1336] अनेकस्वभावं तदेव परमार्थसत् यथा वेद्यवेदकाद्यनेकस्वभावा संवित्, अनेकस्वभावञ्च अन्तर्वहिर्वा जैनाभ्युपगतं वस्तु इति । तथापि मरीचिकातोयनिदर्शनेन[^1337] अस्याऽसत्त्वे[^1338] बुद्धेरप्यतोऽसत्त्वप्रसङ्ग[^1339] विशेषाभावात् । ननु नाऽनेकस्वभावस्यार्थस्य[^1340] अनित्यत्वं परमार्थसत्त्वं वा अपि तु परमाण्वादे, इत्यत्राह–““नपुनः”” इत्यादि । “न पुनः” नैव परिमण्डलसम्बन्धात्[^1341] “परिमण्डलः” परमाणुः “आदि”र्यस्य यौगकल्पिताऽवयव्यादेः[^1342] स तथोक्तः तस्याऽनित्यत्वं[^1343] परमार्थसत्त्वञ्च । निदर्शनमाह–  ““विज्ञान”” इत्यादि । “विज्ञानस्य” यद् “अनंशं तत्त्वं” स्वरूपं तस्य इव “तद्वदिति ।” ननु बहिरन्तश्च अनंशस्यैव तत्त्वस्य उपलम्भः अतस्तस्यैव परमार्थसत्त्वम्, अनुपलम्भाच्च पूर्वापरकोट्योरसत्त्वं सिद्ध्यति इति यौग-सौगताः;[^1344] तत्राह–““नापि”” इत्यादि । “नापि” नैव “क्षणिकाः परिमण्डलाः” परमाणवः “आदयो” यस्य अवयव्यादेः स तथोक्तः तस्य “अविभागविज्ञानतत्त्वस्य” वा “जातुचित्” कदाचिदपि “स्वयम्” आत्मना “उपलब्धिः” । कुत एतदित्यत्राह–““तथैव”” इत्यादि । “तथैव” परपरिकल्पितप्रकारेणैव “अप्रतिभासनात् ।” अथ बहिरन्तस्तत्त्वस्य क्षणिकाऽनंशादिस्वभावतया अप्रतिभासनेऽपि सच्चेतनादिरूपतया प्रतिभासनादयमदोषः; अत्राह–““तत्कथञ्चिद्”” इत्यादि । “तस्य” बहिरन्तस्तत्त्वस्य “कथञ्चित्” न सर्वात्मना “तत्स्वभावप्रतिभासे” सच्चेतनादिस्वरूपप्रतिभासने अङ्गीक्रियमाणे “अनेकान्तसिद्धिः” एकस्य दृश्येतरस्वभावसिद्धेः[^1345] ।

[^723]: सौगतेन ।


[^1326]: स्कन्धस्य ।


[^1327]: निरशपरमाणुरूपस्वलक्षणस्य ।


[^1328]: “पूर्वापरकोट्योर–”  \[श्र॰\] ,  \[ब॰\]  ।


[^1329]: पूर्वापरक्षणयो – \[आ॰ टि॰\]  ।


[^1330]: मध्यक्षणाभाव – \[आ॰ टि॰\]  ।


[^1331]: सर्वथा ।


[^1332]: पूर्बापरक्षणयो ।


[^1333]: “तदुपलम्भासिद्धिरिति”  \[ब॰\]  ।


[^1334]: मध्यक्षण ।


[^1335]: बौद्धमते – \[आ॰ टि॰\]  ।


[^1336]: स्थूलादिस्वभाव एवार्थः परमार्थसन् अनेकस्वभावत्वात् ।


[^1337]: यथोक्तम् आर्यरत्नावल्याम्–मरीचितोयमित्येतदिति मत्त्वा गतोऽत्र सन् । यदि नास्तीति तत्तोय गृह्णीयान् मूढ एव स ॥ मारीचिप्रतिम लोकमेवमस्तीति गृह्णत । नास्तीति चापि मोहोऽय सति मोहे न मुच्यते ॥ अज्ञानकल्पित पूर्वं पश्चात्तत्त्वार्थनिर्णये । यदा न लभते भावमेवाभावस्तदा कुह ॥ इति । तदेव नि स्वभावाना मर्वभावाना कुतो यथोक्तप्रकारसिद्धि । तस्माल्लीकिक विपर्यासमभ्युपेत्य सावृताना पदार्थाना मरीचिकाजलकल्पानामिद प्रत्ययतामात्राभ्युपगमेनैव प्रसिद्धिर्नान्येन । – \[माघ्यमिकवृ॰ पृ॰ १८८ ।\] 


[^1338]: स्थूलाद्यनेकस्वभावस्य वस्तुन ।


[^1339]: मरीचिकातोयदृष्टान्तात् ।


[^1340]: “नानैक–”  \[ब॰\]  ।


[^1341]: परिमण्डल वर्तुलाकार ।


[^1342]: “–व्यादि”  \[ब॰\]  ।


[^1343]: “–त्व निद–”  \[ब॰\]  ।


[^1344]: यौगाना मते अन्त अनशस्य निरवयवस्य व्यापिन आत्मन उपलम्भ, बहिश्च निरशावयविन । सौगतमते च स्वलक्षणस्य पूर्वापरक्षणयोरनुपलम्भात् अभाव, मध्यमक्षण एव च स्थायिता ।


[^1345]: “–भावादिसिद्धेः”  \[ब॰\]  ।


एवं परस्य अनुपलब्धिं निराकृत्य अधुना स्वभावादिहेतुं निराकुर्वन्नाह–

अनंशं[^1346] बहिरन्तश्चाप्रत्यक्षं तदभासनात् ।  
कस्तत्स्वभावो हेतुः स्यात् किं तत्कार्य यतोऽनुमा ॥ १७ ॥  

[^1346]: यत् सौगतैः परिकल्पित बहिरचेतनम् अन्तश्चेतनम्, निरशम्, अशा द्रव्यक्षेत्रकालभावविभागा तेभ्यो निष्क्रान्तं निरंशं तदप्रत्यक्षं प्रत्यक्षाविषय । कुत ? तदभासनात् तस्य निरशतत्त्वस्याभासनादननुभवात् । न खलुद्रव्यादिविभागरहित चिदचिद्वा तत्त्व प्रत्यक्षबुद्धौ प्रतिभासते, तत्र नित्यानित्याद्यनेकाशव्यापित्वेन वस्तुन प्रतीते । ततस्तस्य निरंशस्य प्रत्यक्षतोऽसिद्धस्य स्वभावो धर्म को हेतुर्लिङ्ग स्यात्, न कोऽपि इत्यर्थः । प्रमाणतोऽसिद्धस्याहेतुत्वात् । तस्य कार्यञ्च किन्नु हेतु स्यात्, सर्वथा निरंशस्यापरिणामिन कार्यकरणायोगात् यतोऽनुमा भवेदित्याक्षेपवचन न कुतोऽपीत्यर्थ । तन्न सौगतमतेऽनुमान प्रामाण्यमास्कन्दत्यनुपपत्ते । – \[लघी॰ ता॰ पृ॰ ३७ ।\] 


 
विवृतिः–साक्षात् स्वभावमप्रदर्शयतो निरंशतत्त्वस्यानुमितौ स्वभावहेतोरसम्भवः स्वभावविप्रकर्षात् । तत एव कार्यहेतोः; कार्यकारणयोः सर्वत्रानुपलब्धेः । न चात्र प्रत्यक्षानुपलम्भसाधनः[^1347] प्रभवः कार्यव्यतिरेकोपलक्षिता वा कारणशक्तिः । तदङ्गीकरणं प्रमाणान्तरमन्तरेणानुपपन्नम् । स्वयमुपलब्धस्य प्रागूर्ध्वञ्चानुपलब्धेः कृतकत्वादनित्यत्वं सिद्ध्येत् नान्यथा ।

[^1347]: प्रत्यक्षानुपलम्भसाधन कार्यकारणभाव । – \[हेतुबि॰ टी॰ पृ॰ ७३ ।\]  भावे भाविनि तद्भाव भाव एव च भाविता । प्रसिद्धे हेतुफलते प्रत्यक्षानुपलम्भत ॥  \[सम्बन्धप॰\] – \[प्रमेयक॰ पृ॰ ५१०\]  ।  \[स्या॰ र॰ पृ॰ ८१८ ।\] 


 कारिकार्थ–

यौगसौगतकल्पितं यद् “अनंशं” तत्त्वम्, क्व ? “बहिरन्तश्च ।” तत्किम्[^1348] ? “अप्रत्यक्षं” प्रत्यक्षग्राह्यं न भवति । कुत एतद् ? इत्यत्राह–“तदप्रतिभासनात्” तस्य अनंशतत्त्वस्य अप्रतीतेः । ततः किं जातम् ? इत्यत्राह–““कस्तद्”” इत्यादि । “कः,” न कश्चित् “तस्य” अनंशस्य “स्वभावो हेतुः”  “स्यात् । किं” न किञ्चित् “तस्य” अनशस्य “कार्यं”[^1349] हेतुः । कार्यग्रहणमुपलक्षणम्, तेन साध्याद् भिन्नानां संयोगिसमवाय्यादीनां निरास सिद्धो भवति, अतो न परमते किञ्चित् लिङ्गं घटते “यतोऽनुमा[^1350]”[^1351] स्यात् ।

[^1348]: “किमप्रत्यक्षग्रार्ह्य”  \[ब॰\]  ।


[^1349]: “कार्यहेतुः”  \[श्र॰\]  ।


[^1350]: “–नुमानं स्यात्”  \[आ॰\] ,  \[श्र॰\]  ।


[^1351]: अनुमानम् ।


 विवृतिव्याख्यानम्–

कारिकां विवृण्वन्नाह–““साक्षात्”” इत्यादि । “साक्षात् स्वभावं” स्वरूपम्[^1352] “अप्रदर्शयतो” भावस्य यत् “निरंशं तत्त्वं” स्वरूपं-तस्य “अनुमितौ” क्रियमाणायां “स्वभावहेतोरसम्भवः ।” कुत इत्याह–““स्वभाव”” इत्यादि । “स्वभावस्य” स्वरूपस्य “विप्रकर्षाद्” अदृश्यत्वात् । “तत एव” तद्विप्रकर्षादेव “कार्यहेतोर-” प्रतिपत्तिः । कुत एतत्[^1353] ? इत्याह–““कार्य”” इत्यादि । “कार्यकारणयोः सर्वत्र” बहिरन्तर्वा “अनुपलब्धेः” अदर्शनात् । किञ्च, सिद्धे कार्यकारणभावे कार्यहेतोः प्रतिपत्तिर्युक्ता, न चात्र सोऽस्ति इत्याह–““नच”” इत्यादि । “नच” नैव “अत्र” यौग-सौगतकल्पिते एकान्ते “प्रत्यक्षानुपलम्भौ साधनं” यस्य स तथोक्तः । कः ? “प्रभवः,” कार्यकारणभावः “प्रभ[^1354]वति”[^1355] “प्रभवति अस्मात्” इति च व्युत्पत्तेः । यथा च तत्कल्पितैकान्ते प्रभवो न घटते तथा विषयपरिच्छदे प्रपञ्चितम्[^1356][^1357] । ननु न सर्वत्र प्रत्यक्षानुपलम्भसाधनः प्रभवः, किन्तु क्वचित् इन्द्रियशक्तिवत् कार्यव्यतिरेकसाधनोऽपि, सोऽत्र स्यात्; इत्याशङ्क्य आह–““कार्य”” इत्यादि । “कार्यस्य व्यतिरेकः” विवक्षितकारणव्यतिरिक्तकारणसाकल्येऽपि अनुत्पादः तेन “उपलक्षिता”[^1358] वा । पक्षान्तरसूचको वाशब्दः । “कारणशक्तिः “न चात्र”” इति सम्बन्धः । निरंशयोः कार्यकारणयो मूलतोऽप्यदर्शने कारणव्यतिरेकतः कार्यव्यतिरेकाऽसिद्धि इत्यभिप्रायः । नच प्रमाणान्तरमन्तरेण कारणशक्त्यङ्गीकरणं युक्तम् इत्याह–““तदङ्गीकरणम्”” इत्यादि । “तस्याः कारणशक्तेः अङ्गीकरणम्” कार्यव्यतिरेकतः सद्भावस्वीकरणं “प्रमाणान्तरमन्तरेण” ऊहाख्यप्रमाणं विना “अनुपपन्नम् ।” प्रसिद्धे हि कार्यकारणभावे कार्यव्यतिरेकतः कारणशक्तिपरिकल्पना स्यात् । नच प्रत्यक्षानुमानयोः कार्यकारणभावादिसम्बन्धप्रतिपत्तौ सामर्थ्यमित्युक्तम्–““अविकल्पधिया लिङ्गं न किञ्चित् सम्प्रतीयते””  \[लघी॰ का॰ ११\]  इत्यत्र । कुतः पुनस्तदङ्गीकरणं[^1359] तदन्तरेणाऽनुपपन्नम्[^1360] ? इत्याह–““स्वयम्”” इत्यादि । “स्वयम्” आत्मना “उपलब्धस्य” मध्यदशायां दृष्टस्य “प्रागूर्ध्वञ्च”[^1361] या तस्यैव “अनुपलब्धिः” स्वयमेव अदर्शनं तस्या यत् सिद्धं “कृतकत्वं” कार्यत्वं तस्माद् “अनित्यत्वं” शब्दादेः “सिद्ध्येत् नान्यथा” न प्रकारान्तरेण । नच प्रत्यक्षमनुमानं [^1362]  वा तथा प्रत्येतुं समर्थमित्यूहस्यैव अत्र व्यापार इति मन्यते । कृतकत्वानित्यत्वग्रहणमुपलक्षणं सकलहेतुसाध्यानाम् ।

[^1352]: “स्वरूपं दर्शय–”  \[ब॰\]  ।


[^1353]: “एतद्वेत्याह–”  \[ब॰\] , “एतदित्यत्राह”  \[श्र॰\]  ।


[^1354]: प्रभवति यत्कार्यमिति कार्यव्युत्पत्ति, प्रभवति कार्यं यस्मात् कारणात् इति कारणव्युत्पत्ति – \[आ॰ टि॰\]  ।


[^1355]: “प्रभवति अस्मात् इति व्यु–”  \[ब॰\] ,  \[श्र॰\]  ।


[^1356]: “प्रपञ्चितः”  \[ब॰\]  ।


[^1357]:  \[पृ॰ २२०, पृ॰ ३८४ ।\] 


[^1358]: “–क्षितो वा”  \[ब॰\]  ।


[^1359]: कारणशक्तिस्वीकार ।


[^1360]: ऊहप्रमाणमन्तरेण ।


[^1361]: “–ञ्च तया”  \[ब॰\]  ।


[^1362]: कारणशक्तिरस्ति कार्योत्पत्त्यन्यथानुपपत्ते ।


ननु[^1363] सर्वोऽयं कार्यकारणभावोऽनुमानानुमेयभावो वा कल्पनाशिल्पिकल्पितो न पारमार्थिकः तत्कथं प्रमाणान्तरप्रसक्तिः ? इत्यप्यनुपपन्नम्; यतो विकल्पबुद्धौ सिद्धायां तत्कल्पि तोऽखिलोऽयं व्यवहारः स्यात् । न च तत्सिद्धिः[^1364] स्वतः परतो वा घटते इत्यावेदयति–

[^1363]: तथा चानुमानानुमेयव्यवहारोऽय सर्वो हि बुद्धिपरिकल्पितो बुद्ध्यारूढेन धर्मधर्मिभेदेनेत्युक्तम् ।–आचार्यदिग्नागेनाप्येतदुवतमित्याह तथा चेत्यादि । सर्व एवेति यत्रापि साध्यसाधनयोरग्निधूमयोर्वास्तवो भेद तत्रापि स्वलक्षणेन व्यवहारायोगात् । अनुमीयतेऽनेनेत्यनुमानं लिङ्गम् अनुमेय साध्यधर्मी साध्यधर्मश्च तेषा व्यवहारो नानात्वप्रतिरूप, बुद्ध्यारूढेन धर्मधर्मिणोर्भेदस्तेन बुद्धिप्रतिभासगतेन भिन्नेन रूपेण भेदव्यवहार इति यावत् । – \[प्रमाणवा॰ स्ववृ॰ टी॰ १ । ४ ।\] 


[^1364]: विकल्पसिद्धि ।


धीर्विकल्पाऽविकल्पात्मा[^1365] बहिरन्तश्च किं पुनः ।  
निश्चयात्मा स्वतः सिद्ध्येत् परतोऽप्यनवस्थितेः ॥ १८ ॥  

[^1365]: किं पुन सिद्ध्येत् ? न सिद्ध्येदित्यर्थ । का ? धी बुद्धि । किं विशिष्टा ? निश्चयात्मा अनुमानबुद्धिरित्यर्थ । पुनरपि कथम्भूता ? विकल्पाविकल्पात्मा, विकल्पो व्यवसाय अविकल्पोऽव्यवसाय तावात्मानौ यस्या सा तथोक्ता । क्व ? बहिरन्तश्च, अत्र यथासख्यमभिसम्बन्ध कर्त्तव्य, वहिर्घटादिविषये विकल्पात्मा, अन्त स्वरूपे निर्विकल्पात्मा चेति । कुतो न सिद्ध्येत् ? स्वत स्वसवेदनात्, तस्य निर्विकल्पकत्वेन विकल्पाविषयत्वात् । सर्वचित्तचैत्तानामात्मसंवेदन स्वसवेदनमिति वचनात् । न केवलं स्वत, अपि तु परतोऽपि । किं पुन सिद्ध्यति ? परस्माद्विकल्पान्तरादपि न सिद्ध्यतीत्यर्थ । कुत ? अनवस्थिते । तदपि विकल्पान्तरतः, स्वतो न सिद्ध्यति अगोचरत्वात् तत्रापि तत्सिद्ध्यर्थं विकल्पान्तरं कल्पनीयमिति क्वचिदप्यनुपरमात् । ततोऽनुमानस्यासिद्धे कथं वौद्धकल्पित प्रमाणसख्यानियमो घटत इति भाव । – \[लघी॰ ता॰ पृ॰ ३८ ।\] 


 
विवृतिः–सर्वविज्ञानानां[^1366] स्वसंवेदनं प्रत्यक्षमविकल्पं[^1367] यदि, निश्चयस्यापि[^1368] कस्यचित् स्वत एव अनिश्चयात्, निश्चयान्तरपरिकल्पनायामनवस्थानात् कुतस्तत्संव्यवहारसिद्धिः ? ततः स्वार्थेऽपि कथञ्चिदभिलापसंसर्गयोग्यायोग्यविनिर्भासैकज्ञानं प्रतिपत्तव्यं स्वरूपवत् ।

[^1366]: सर्वचित्तचैतानामात्मसवेदनम् । चित्तमर्थमात्रग्राहि, चैत्ता विशेषावस्थाग्राहिण सुखादय । सर्वे च ते चित्तचैत्ताश्च सर्वचित्तचैत्ता । सुखादय एव स्फुटानुभवत्वात् स्वसविदिता नान्या चित्तावस्थेत्येतदाशङ्कानिवृत्त्यर्थ सर्वग्रहण कृतम् । नास्ति सा काचिच्चित्तावस्था यस्यामात्मनः सवेदन न प्रत्यक्ष स्यात् । येन हि रूपेणात्मा वेद्यते तद्रूपमात्मसवेदनं प्रत्यक्षम् । – \[न्यायवि॰ टी॰ पृ॰ १९ ।\] 


[^1367]: “–विकल्पकं ई॰” बि॰ ।


[^1368]: तुलना–स्वत एव विकल्पसविदां निर्णये स्वलक्षणविषयोऽपि विकल्पः स्यात्, परतश्चेदनवस्थानादप्रतिपत्ति । – \[अष्टश॰, अष्टसह॰ पृ॰ १७० ।\] 


 कारिकार्थ–

“धीः” बुद्धिः, कथम्भूता ? “निश्चयात्मा” विकल्पबुद्धिः इत्यर्थः । पुनरपि कथम्भूता ? इत्याह–““विकल्प”” इत्यादि । “विकल्पो” व्यवसायः, “अविकल्पो निर्विकल्पकः,[^1369] तौ आत्मानौ” यस्याः सा तथोक्ता । क्व ? “बहिरन्तश्च;” वहिर्विकल्पात्मा अन्तश्च अविकल्पात्मा इति । सा किम् ? इत्यत्राह–  “किं पुनः सिद्ध्येत्” ? नैव सिद्ध्येत् । कुतः[^1370] ? “स्वतः”[^1371] स्वसंवेदनात् निर्विकल्पकात् । यत्[^1372] निर्विकल्पकेन गृह्यते न तत्सिद्ध्यति यथा क्षणक्षयस्वर्गप्रापणसामर्थ्यादि,[^1373] निर्विकल्पेन गह्यते च विकल्पस्वरूपमिति[^1374] । तर्हि विकल्पान्तरात् तत् सेत्स्यति, इत्यत्राह–““परतः”” इत्यादि । न केवलं स्वतः अपि[^1375] तु “परतः” विकल्पान्तरादपि “किं पुनः सिद्ध्येत्” इति “नो[^1376] सिद्ध्येत्” इति सम्बन्धः । कुत एतत् ? इत्याह–“अनवस्थितेः” अनवस्थानात् विकल्पान्तरस्यापि तदन्तरात् सिद्धिप्रसङ्गात् ।

[^1369]: “निर्विकल्पः”  \[ब॰\] ,  \[श्र॰\]  ।


[^1370]: “कुत स्वस–”  \[आ॰\] ,  \[श्र॰\]  ।


[^1371]: “–तः सवेद–”  \[ब॰\]  ।


[^1372]: विकल्पस्वरूपमसिद्ध निर्विकल्पेन गृह्यमाणत्वात् ।


[^1373]: नीलादौ क्षणक्षय, अहिंसाक्षणे च स्वर्गप्रापणसामर्थ्यम् ।


[^1374]: “–कल्परूपमिति”  \[श्र॰\]  ।


[^1375]: “अपि विक–”  \[आ॰\]  ।


[^1376]: ““नो सिद्ध्येदिति”” नास्ति  \[आ॰\] ,  \[श्र॰\]  ।


 विवृतिव्याख्यानम्–

कारिकां विवृण्वन्नाह–““सर्व”” इत्यादि । “सर्वविज्ञानानां” विकल्पेतरज्ञानानां “स्वसंवेदनम्” आत्मग्रहणं “प्रत्यक्षम् अविकल्पकं”[^1377] निर्विकल्पकं “यदि”[^1378] चेत् इष्यते । अत्र दूषणम् ““निश्चय”” इत्यादि । “निश्चयस्यापि” न केवलम् अनिश्चयस्य “कस्यचिद्” अनुमानानुमेयव्यवहारहेतोः “स्वत एव” स्वसंवेदनादेव[^1379] ““अनिश्चयात्”” निश्चयाभावात् । अथ[^1380] अन्यतो निश्चय स्यादत्राह–““निश्चय”” इत्यादि । प्रकृतान्निश्चयाद् अन्यो निश्चयः “तदन्तरम्” तस्य “कल्पनायाम् अनवस्थानात्[^1381] । कुतः,” न कुतश्चित्, “तस्मात् संव्यवहारस्य” कार्यकारणभावादिलक्षणस्य सिद्धिः । तस्यैव असिद्धेः इत्यभिप्रायः । अस्तु तर्हि धीः निश्चयात्मा बहिरिव अन्तरपि[^1382] इत्यत्राह–““ततः”” इत्यादि । “ततः” तस्माद् उक्तदोषात् “स्वार्थेऽपि” स्वस्य बुद्धेः अर्थो ग्राह्यं बहिःस्वलक्षण तत्रापि न केवलं सामान्ये “कथञ्चित्” न सर्वात्मना, “अभिलप्यते अनेन”[^1383] “अभिलप्यते”[^1384] इति च[^1385] “अभिलापौ” शब्दजात्यादी तयोः “संसर्गः” “अस्येदं वाचकम्, अस्येदं वाच्यम्” इति योजनं तस्य “योग्ययोग्यौ निर्भासौ” तयो“रेकं” साधारणं “ज्ञानं” प्रतिपत्तव्यम् सौगतैः । अत्र दृष्टान्तमाह–““स्वरूपवत्””[^1386] इति । “स्वरूप” इव तद्वदिति ।

[^1377]: “–ल्पन्नि–”  \[ब॰\]  ।


[^1378]: “यदीष्यते”  \[ब॰\]  ।


[^1379]: “–वेदनानिश्च–”  \[आ॰\] ,  \[श्र॰\]  ।


[^1380]: ““अथ””नास्ति  \[आ॰\]  ।


[^1381]: “अनवस्थाभावात्”  \[ब॰\]  ।


[^1382]: “अन्तरेऽपि”  \[ब॰\]  ।


[^1383]: इति अभिलाप शब्द ।


[^1384]: इति अभिलाप अभिलप्यमानो जात्यादि ।


[^1385]: “बाभि–”  \[ब॰\]  ।


[^1386]: ““स्वरूपवदिति”” नास्ति  \[आ॰\] ,  \[ब॰\]  ।


एवं परं प्रति तर्कादिक प्रमाणान्तरं प्रतिपाद्य इदानीमुपमानस्य प्रमाणान्तरत्वनियमं विधुरयन्नाह–

उपमानं[^1387] प्रसिद्धार्थसाधर्म्यात् साध्यसाधनम् ।  
तद्वैधर्म्यात्[^1388] प्रमाणं किं स्यात्सञ्ज्ञिप्रतिपादनम् ? ॥ १९ ॥  

[^1387]: अत्र यदित्येतदध्याह्रियते । प्रसिद्धप्रमाणेन निश्चितोऽर्थो गोरूपस्तेन साधर्म्यात् सादृश्यात् उपजायमान साध्यस्य ज्ञेयस्य तत्सादृश्यविशिष्टस्य गवयलक्षणस्य साधन गोसदृशो गवय इति ज्ञान यद्युपमान प्रमाणान्तरमभ्युपगम्यते तदा तद्वैधर्म्यात् प्रसिद्धार्थबैसादृश्यादुपजायमान साध्यसाधन गोविलक्षणो महिष इति ज्ञान किं प्रमाण स्यात् ? तस्य किन्नामेत्याक्षेप । नहि तदुपमानमेव तल्लक्षणाभावात् । नापि प्रत्यक्षादि, भिन्नविषयत्वाद् भिन्नसामग्रीप्रभवत्वाच्च । तथा सज्ञिनो वाच्यस्य प्रतिपादन च विवक्षितसञ्ज्ञाविषयत्वेन सङ्कलनं यथा वृक्षोऽयमिति । तदपि किन्नाम प्रमाणं स्यादित्याक्षिप्यते । न खलु सञ्ज्ञासञ्ज्ञिसम्बन्धज्ञानमप्रमाणम् आगमप्रामाण्यविलोपापत्तेः; उपमानाप्रामाण्यापत्तेश्च । – \[लघी॰ ता॰ पृ॰ ३९ ।\]  प्रसिद्धार्थसाधर्म्यात्साध्यसाधनमुपमानम् । – \[न्यायसू॰ १ । १ । ६ ।\] 


[^1388]: तुलना–गवयस्योपलम्भे च तुरङ्गादौ प्रवर्तते । तद्वैसादृश्यविज्ञानं यत्तदन्या प्रमा न किम् ॥ – \[तत्त्वसं॰ पृ॰ ४५० ।\]  साधर्म्यमिव वैधर्म्यं मानमेवं प्रसज्यते । – \[न्यायकुसु॰ ३ । ९ ।\]  सादृश्यञ्चेत् प्रमेयं स्यात् वैलक्षण्यन्न किं तथा । – \[जैनतर्कबा॰ पृ॰ ७६ ।\]  उद्धृतोऽयम् – \[स्या॰ र॰ पृ॰ ४९८ । रत्नाकराव॰ ३ । ४ । प्रमेयर॰ ३ । ५ । प्रमाणमी॰ पृ॰ ३५ ।\] 


  
विवृतिः–प्रसिद्धार्थसाधर्म्यम् अन्यथानुपपन्नत्वेन निर्णीतञ्चेत् लिङ्गमेव ततः प्रतिपत्तिः अन्यथा न युज्यते[^1389] । प्रत्यक्षेऽर्थे सञ्ज्ञासञ्ज्ञिसम्बन्धप्रतिपत्तेः प्रमाणान्तरत्वे “वृक्षोऽयम्” इति ज्ञानं वृक्षदर्शिनः प्रमाणान्तरम्, “गवयोऽयम्” इति यथा गवयदर्शिनः प्रसिद्धार्थसाधर्म्यात् साध्यसिद्धेरभावात् । “गौरिव गवयः” इति श्रुत्वा गवयदर्शिनः तन्नामप्रतिपत्तिवत् प्रत्यक्षेषु इतरेषु[^1390] तिर्यक्षु तस्यैव पुनरगवयनिश्चयः किन्नाम प्रमाणम् ? हानोपादानोपेक्षाप्रतिपत्तिफलं[^1391] नाप्रमाणं भवितुमर्हति ।

[^1389]: “युज्येत”  \[ज॰ वि॰\]  ।


[^1390]: “इतरेषु तस्यैव”  \[ई॰ वि॰\]  ।


[^1391]: “–त्ति प्रमा–”  \[ई॰ वि॰\]  ।


 कारिकार्थः–

“प्रसिद्धोऽर्थो”[^1392] गौः तेन “साधर्म्यं” सादृश्यं यद् गवयस्य तस्मात् “साध्यस्य” सादृश्यविशिष्टस्य विशेषस्य तेन वा विशिष्टस्य सादृश्यस्य “साधनं” सिद्धिः “उपमानं” प्रमाणम् । “यदि”शब्दोऽत्र द्रष्टव्यः । अत्र दूषणमाह–““तद्”” इत्यादि । तेन प्रसिद्धार्थेन “वैधर्म्यं” वैसदृश्यं यन्महिष्यादेः तस्मात् साध्यसाधनं “गोविलक्षणा एते महिष्यादयः” इति प्रतीतिः, तत् “किं प्रमाणम्” किमभिधानं तत्प्रमाणम्[^1393] ? तस्य किञ्चिन्नाम कर्त्तव्यं यत् प्रत्यक्षादिषु न सम्भवति । तथा च सप्तमप्रमाणप्रसङ्गात् “षडेव प्रमाणानि” इति सङ्ख्याव्याघातः ।

[^1392]: “प्रसिद्धार्थो”  \[श्र॰\]  ।


[^1393]: “–णं किञ्चि–”  \[ब॰\]  ।


 उपमानं पृथक् प्रमाणमिति मीमांसकस्य पूर्वपक्षः–

ननु उपमानप्रमाणानभ्युपगमे कुतो गवयदर्शनाद् असन्निकृष्टे अर्थे बुद्धेरुत्पत्तिः ? येन हि प्रतिपत्रा[^1394] गौरुपलब्धा न गवयः, न[^1395] च अतिदेशवाक्यं[^1396] श्रुतं “गौरिव गवयः” इति, तस्य अरण्ये पर्यटतो गवयदर्शनानन्तरम् “अनेन सदृशो गौः” इत्येवमाकारं परोक्षे गवि यत् सादृश्यज्ञानमुत्पद्यते तदुपमानम्[^1397] ।  अत्र च विप्रकृष्टसादृश्यप्रतीतौ[^1398] सन्निकृष्टं[^1399] सादृश्यं करणम्[^1400] । उक्तञ्च–

[^1394]: “प्रतिपत्ता”  \[आ॰\] ,  \[ब॰\]  ।


[^1395]: “न वातिदे–”  \[ब॰\]  ।


[^1396]: एकत्र श्रुतस्यान्यत्र सम्बन्धः अतिदेशः – \[व्युत्पत्तिवा॰ ग॰ ।\]  इतरधर्मस्य इतरस्मिन् प्रयोगायादेशः – \[वाचस्पत्यम् ।\]  ताद्वदिदं कर्त्तव्यमित्यतिदेशः । – \[शास्त्रदी॰ पृ॰ २७७ ।\] 


[^1397]: उपमानमपि सादृश्यमसन्निकृष्टेऽर्थे बुद्धिमुत्पादयति, यथा गवयदर्शनं गोस्मरणस्य । – \[शाबरभा॰ १ । १ । ५ ।\]  सादृश्यदर्शनोत्थं ज्ञानं सादृश्यविषयकमुपमानम्, दृष्टगोः पुरुषस्य गवयं तत्सदृशं पश्यतो यद् गोविषयकं गवयसदृशज्ञानं तदुपमानम् । – \[प्रक॰ पं॰ पृ॰ ११० ।\]  सादृश्याद् दृश्यमानाद्यत्प्रतियोगिनि जायते । सादृश्यविषयं ज्ञानमुपमानं तदुच्यते ॥ – \[बृह॰ पं॰ पृ॰ १०९ ।\]  पूर्वदृष्टे स्मर्यमाणार्थे दृश्यमानार्थसादृश्यज्ञानमुपमानम्, यासावस्माभिर्नगरे दृष्टा गौः साऽनेन सदृशीति । – \[शास्त्रदी॰ पृ॰ २५८ । नयवि॰ पृ॰ १४६ । तन्त्ररह॰ पृ॰ १३ ।\] 


[^1398]: विप्रकृष्टो गौ ।


[^1399]: सन्निकृष्ट गवयनिष्ठ सादृश्यम् ।


[^1400]: साधकतम करणम्–  \[आ॰ टि॰\]  ।


दृश्यमानाद्[^1401] यदन्यत्र[^1402] विज्ञानमुपजायते ।  
सादृश्योपाधितस्तज्ज्ञैरुपमानमिति स्मृतम्[^1403] ॥  \[ \]   

[^1401]: गवयात् ।


[^1402]: गवि ।


[^1403]: उद्धृतोऽयम् – \[आप्तप॰ पृ॰ ५३ । प्रमेयक॰ पृ॰ १८५ ।\]  “तत्त्वजै” – \[सन्मति॰ टी॰ पृ॰ ५७५ ।\] 



अस्य[^1404] च अनधिगतार्थाधिगन्तृत्वात् प्रामाण्यम् । यद्यपि गौरनेन[^1405] प्रागेव उपलब्धः, सादृश्यञ्चेदानीं प्रत्यक्षत एव गवये दृश्यते, तथापि “गवयसदृशो गौः” इति प्रागप्रतिपत्तेः अनधिगतार्थाधिगन्तृत्वम्[^1406] । तर्हि इदानीमेव गोः स्मृत्या सादृश्यस्य च अध्यक्षतोऽधिगमात् अधिकप्रमेयाभावाच्च अधिगतार्थाधिगन्तृत्वमस्य,[^1404] इत्यप्ययुक्तम्, तद्विशिष्टत्वस्य[^1407][^1408] तत्र[^1402] ताभ्यामनधिगतेः[^1409] । यद्यपि प्रत्यक्षेण सादृश्यं प्रतिपन्न गौश्च स्मृत्या, तथापि सादृश्यविशिष्टस्य गोपिण्डस्य स्मृत्या प्रत्यक्षेण उभाभ्यां वाऽप्रतीतेः तद्विषयत्वेन[^1410] उपमानस्य अनधिगतार्थाधिगन्तृत्वात् प्रामाण्यम् । नहि अनुमानेऽपि अतोऽन्यत्[^1411] प्रामाण्यनिबन्धनम् । प्रत्यक्षेऽपि हि प्रदेशादौ[^1412] धर्मिणि स्मृत्या चाग्नौ प्रतिपन्नेऽपि अग्निविशिष्टप्रदेशादिविषयत्वेन अनुमानस्य प्रामाण्यं तद्वदुपमानस्यापि । तदुक्तम्–

[^1402]: गवि ।


[^1404]: उपमानस्य ।


[^1405]: पुरुषेण ।


[^1406]: स्मृतिवत् – \[आ॰ टि॰\]  ।


[^1407]: सादृश्य – \[आ॰ टि॰\]  ।


[^1408]: “–स्य ताभ्या–”  \[ब॰\]  ।


[^1409]: स्मरणप्रत्यक्षाभ्याम् ।


[^1410]: विशिष्टविषयत्वेन ।


[^1411]: विशिष्टविषयत्वात् ।


[^1412]: पर्वतादौ – \[आ॰ टि॰\]  ।


तस्माद्यत्स्मर्यते[^1413] तत्स्यात् सादृश्येन[^1414] विशेषितम् । प्रमेयमुपमानस्य सादृश्यं वा तदन्वितम्[^1415] ॥  
प्रत्यक्षेणावबुद्धेऽपि सादृश्ये गवि च स्मृते । विशिष्टस्यान्यतोऽसिद्धेरुपमानप्रमाणता[^1416] ॥  
प्रत्यक्षेऽपि यथा देशे स्मर्यमाणे च पावके । विशिष्टविषयत्वेन नानुमानाऽप्रमाणता[^1417] ॥  

[^1413]: गौ । “तस्माद् दृश्यते” – \[न्यायाव॰ टी॰ पृ॰ १९ ।\] 


[^1414]: इति सादृश्यावधारणम् – \[आ॰ टि॰\]  ।


[^1415]: तयो गोगवययोरन्वितम् । “तदाश्रित” – \[तत्त्वस॰ ।\]  व्याख्या–यस्मादेव प्रत्यक्षे गवये न किञ्चिदुपमानस्य प्रमेयमस्ति तस्मात्समर्यमाणैव गौर्गवयसादृश्यविशिष्टा तद्विशिष्ट वा सादृश्यमुपमानस्य प्रमेयमिति । ननु गवये सादृश्य प्रत्यक्ष गृहीत गौ स्मर्यते किमन्यदुपमेयमत आह–प्रत्यक्षेणेति । तत्रैव दृष्टान्तमाह प्रत्यक्षे इति । – \[मी॰ श्लो॰ न्यायर॰ पृ॰ ४४५ ।\] 


[^1416]: “विशिष्टस्यान्यत सिद्धे” – \[प्रमेयक॰ पृ॰ ३४५ ।\] 


[^1417]: “–मानप्रमा–”  \[ब॰\]  ।


 
 \[मी॰ श्लो॰ उपमान॰ श्लो॰ ३७–३९\]  इति[^1418] ।  

[^1418]: उद्धृता इमे – \[तत्त्वस॰ पृ॰ ४४५ । प्रमेयक॰ पृ॰ ३४५ । सन्मति॰ टी॰ पृ॰ ५७६ ।\]  आद्यौ द्वौ – \[स्या॰ र॰ पृ॰ ४९७ । जैनतर्कभा॰ पृ॰ १० ।\] 



ननु अस्तु उपमानम्प्रमाणम्, नतु प्रत्यक्षादिभ्यो भिन्नं तदन्यतमस्वभावत्वात्तस्य; इत्यप्यनुपपन्नम्; तदन्यतमस्वभावत्वस्य[^1419] तत्राऽसम्भवात्[^1420] । तथाहि–न तावत्[^1421] प्रत्यक्षरूपं तत्, परोक्षे गवि इन्द्रियार्थसम्प्रयोगाभावेऽपि उत्पद्यमानत्वात् । नापि स्मरणमेवेदमि  त्यभिधातव्यम्;[^1422] प्रत्यक्षप्रतिपन्ने एव अर्थे स्मरणस्य आविर्भावात् । न च गोप्रत्यक्षकाले तत्प्रत्यक्षेण[^1423] गवयाप्रतिपत्तौ तत्सादृश्यं[^1424] प्रत्येतुं शक्यम् ।

[^1419]: प्रत्यक्षाद्यन्यतम ।


[^1420]: उपमाने ।


[^1421]: तदिदमुपमान न प्रत्यक्षम्, तिरोहिते गवि चक्षुसन्निकर्षातिवर्तिनि जायमानत्वात् । न च स्मृति; गोदर्शनसमयेऽप्रतीतगवस्य तत्सादृश्यानुभवाभावात् । – \[प्रक॰ प॰ पृ॰ १११ ।\] 


[^1422]: तुलना–न च स्मरणमेवेद प्रमेयाधिक्यसम्भवात् । गवयेन हि सादृश्य न पूर्वमवधारितम् ॥ – \[न्यायमं॰ पृ॰ १४६ ।\] 


[^1423]: गोप्रत्यक्षेण ।


[^1424]: गवयसादृश्यम् ।


भूयोऽवयवसामान्ययोगो यद्यपि मन्यते । सादृश्यं तस्य[^1425] नु तु ज्ञाप्तिः गृहीते प्रतियोगिनि[^1426][^1427] ॥  

[^1425]: “तस्य तज्ज्ञप्तिः”  \[श्र॰\] ,  \[ब॰\]  ।


[^1426]: “प्रत्ययोगिनि”  \[ब॰\]  ।


[^1427]: गवयसादृश्यस्य प्रतियोगी गवय ।


 
 \[न्यायमं॰ पृ॰ १४६\]  इत्यभिधानात् ।  


नाप्यनुमानरूपताऽस्य;[^1428] लिङ्गादनुत्पत्तेः । अत्र हि लिङ्गम्–सादृश्यं परिकल्प्येत,[^1429] परिदृश्यमानो गवयो वा ? यदि सादृश्यम्, तत्किं गोगतम्, गवयगतं वा लिङ्गं स्यात् ? न तावद् गोगतम्; गवयदर्शनात् प्राक् तस्य[^1430] असिद्धत्वात् । नचाऽसिद्धस्य लिङ्गत्वम्; अतिप्रसङ्गात् । प्रतिज्ञार्थैकदेशत्वप्रसङ्गाच्च,[^1431] गोगतत्वेन हि सादृश्यं प्रमेयम्[^1432] तदेव च लिङ्गमिति । गवयगतं तत्तर्हि[^1433] लिङ्गमस्तु उक्तदोषद्वयासम्भवादिति चेत्; न, अत्रापि व्यधिकरणासिद्धत्वप्रसक्तेः[^1434] । न च व्यधिकरणासिद्धस्य गमकत्वं काककार्ष्ण्यादिवत्[^1435] ।

[^1428]: ननु च ज्ञातसम्बन्धिता तुल्या, सा चात्र लक्षणम्, तत्र वान्यत्र वेति क्वेदमुपयुज्यते ? बाढमुपयुज्यते, एकदेशदर्शनादिति हि तत्र लक्षणम्, ज्ञातसम्बन्धस्येति विशेषणम् । अतो न गवयस्थ सादृश्य सदृशावगतेरेकदेश । किञ्च असकृद् दृष्टसम्बन्धो ह्यनुमानस्य हेतु असजातीयव्यावृत्तिसव्यपेक्षश्च, द्वयमत्र नास्तीति प्रमाणान्तरम् । – \[बृह॰ पृ॰ १०८ । प्रक॰ पं॰ पृ॰ १११ । शास्त्रदी॰ पृ॰ २८७ ।\] 


[^1429]: “परिकल्पत”  \[आ॰\]  ।


[^1430]: गोसादृश्यस्य ।


[^1431]: “–प्रसङ्गाद् गोग–”  \[ब॰\]  ।


[^1432]: साध्यम् ।


[^1433]: सादृश्यम् ।


[^1434]: साध्य हि गविगत सादृश्य लिङ्गञ्च गवयगत सादृश्यमिति व्यधिकरणासिद्ध – \[आ॰ टि॰\]  ।


[^1435]: “धवल प्रासाद काकस्य कार्ष्ण्यात्” इतिवत् ।


एतेन गवयस्यापि लिङ्गता प्रत्याख्याता; व्यधिकरणत्वाविशेषात्[^1436] । उक्तञ्च–

[^1436]: गवयो हि वनवर्ती सादृश्यञ्च गवि साध्यमिति व्यधिकरणासिद्धता ।


न[^1437] चैतस्यानुमानत्वं[^1438] पक्षधर्माद्यसम्भवात् । प्राक्[^1439] प्रमेयस्य सादृश्यं धर्मत्वेन न[^1440] गृह्यते ॥  
गवये गृह्यमाणञ्च न गवार्थानुमापकम्[^1441] । प्रतिज्ञार्थैकदेशत्वाद् गोगतस्य न लिङ्गता ॥  
गवयश्चाप्यसम्बन्धान्न[^1442] गोलिङ्गत्वमृच्छति । सादृश्यं न च सर्वेण पूर्वं दृष्टं तदन्वयि[^1443] ॥  
एकस्मिन्नपि दृष्टेऽर्थे द्वितीयं पश्यतो वने । सादृश्येन सहैवा[^1444]स्मिस्तन्दैवोत्पद्यते[^1445] मतिः ॥  

[^1437]: “न च तस्यानु–”  \[श्र॰\]  ।


[^1438]: व्याख्या–ये तु शाक्या प्रमाणद्वयवादिन साख्या वा प्रमाणत्रयवादिनोऽस्यानुमानान्तर्भावं मन्यन्ते तान् प्रत्याह “न चेति ।” असम्भवमेव दर्शयति“–प्रागिति ।” प्रमेयो गौ तद्गत तावत्सादृश्य न लिङ्ग तस्य प्रागुपमानात्तद्धर्मत्वेनाऽग्रहणादिति । गवयगतमपि सादृश्यं गवि प्रमेये न पक्षधर्म इत्याह “गवये इति ।” गोगतस्य च प्रतिज्ञार्थैकदेशत्वादपि न लिङ्गता, तदेव हि गोगतं प्रमेयमित्याह“–प्रतिज्ञेति ।” सादृश्यविशिष्टो गवयोऽपि पक्षधर्मत्वाभावादेव न लिङ्गमित्याह “गवये इति ।” ननु तत्सम्बन्धितामात्रमेव तद्धर्मत्व न सयोगसमवायावेव, अस्ति गवयस्य गोसम्बन्ध तस्यासौ सदृश, तत्र कथमपक्षधर्मत्वमत आह“–सादृश्यमिति ।” भवतु कथञ्चित्पक्षधर्मता, न त्वन्वयोऽस्ति । नहि गवयगतं गोसादृश्य गोगतेन गवयसादृश्येनान्वितं दृष्टम्, इदानीमेव गवयसादृश्य गृह्यते । ननु युगपद् गवयं गाञ्च पश्यतोऽन्यद्वाऽर्थद्वयं परस्परसदृशं येन यत्सदृश तदपि तेन सदृशमिति शक्यमेवान्वयग्रहण कर्त्तुम् अत उक्तं सर्वेणेति । सत्यं दृष्टं न तु सर्वेण गवय दृष्ट्वा तत्सादृश्य गृह्णतैवमन्वयो गृहीतो भवतीति । अस्ति चादृष्टसदृशद्वयस्याप्येकमेव गां दृष्ट्वैव वने द्वितीयं गवयं पश्यतस्तदैव सादृश्यविशिष्टे प्रत्यय इत्याह “–एकस्मिन्निति ।” –मी॰ श्लो॰ न्यायर॰ पृ॰ ४४७ ।


[^1439]: गवयदर्शनात् प्राक् – \[आ॰ टि॰\]  ।


[^1440]: “न दृश्यते”  \[ब॰\]  ।


[^1441]: “गवामनुमापकम्” – \[मी॰ श्लो॰ ।\] 


[^1442]: व्यधिकरणत्वात्, सम्बन्धे हि गमको गम्य गमयति – \[आ॰ टि॰\]  ।


[^1443]: न च तदन्वयि गवयगत सादृश्य पूर्व दृष्ट किन्तु गवयदर्शनकाल एव सर्वस्यापि प्रमातुरुदीयते, अनेनानधिगतार्थाधिगन्तृत्व प्रामाण्यबीजमुपमानस्य ज्ञापितम् – \[आ॰ टि॰\]  ।


[^1444]: “सहैकस्मि–”  \[ब॰\]  ।


[^1445]: “सहैकस्मिन्” – \[सन्मति॰ टी॰ पृ॰ ५७७ ।\] 


  \[मी॰ श्लो॰ उपमान॰ श्लो॰ ४३–४६\]  इति[^1446] ।
नाप्येतत् शाब्दम्,[^1447] अश्रुताऽतिदेशवाक्यस्य[^1448] प्रतिपत्तु तत्सम्भवात् । नाप्यर्थापत्तिः[^1449];[^1450] अन्यथानुपपद्यमानदृष्ट-श्रुतार्थानपेक्षणात् । नाप्यभावः, प्रमाणप्रमेयनिवृत्त्यनपेक्षणादिति[^1451] ।

[^1446]: उद्धृता इमे – \[प्रमेयक॰ पृ॰ १८७ । सन्मति॰ टी॰ पृ॰ ५७७ ।\]  तुलना–त्रैरूप्यानुपपत्तेश्च न च तस्यानुमानता । पक्षधर्मादि नैवात्र कथञ्चिदवकल्पते ॥ प्राग्गोगत हि सादृश्य न धर्मत्वेन गृह्यते । गवये गृह्यमाणञ्च न गवामनुमापकम् ॥ प्रतिज्ञार्थैकदेशत्वाद् गोगतस्य न लिङ्गता । गवयश्चाप्यसम्बन्धान्न गोलिङ्गत्वमृच्छति ॥ – \[तत्त्वस॰ का॰ १५३९–४१ ।\] 


[^1447]: “शब्दम्”  \[ब॰\]  ।


[^1448]: श्रुतातिदेशबाक्यत्वन्न चातीवोपयुज्यते । येऽपि ह्यश्रुततद्वाक्यास्तेषामपि भवत्ययम् ॥ – \[मी॰ श्लो॰ उपमान॰ श्लो॰ १० ।\] 


[^1449]: तुलना–अन्यथानुपपद्यमानदृष्टश्रुतार्थानपेक्षत्वान्नार्थापत्ति । प्रमाणप्रमेयनिवृत्त्यनपेक्षणान्नाभावः । – \[तत्त्वस॰ प॰ पृ॰ ४५० ।\] 


[^1450]: “–त्तिरन्यथापत्तेः अन्यथानुप–”  \[आ॰\]  ।


[^1451]: “प्रमाण प्रमेय–”  \[ब॰\] ,  \[श्र॰\]  ।


 तन्निरसनपुरस्सरम् उपमानस्य सादृश्य प्रत्यभीज्ञान एवान्तर्भावप्रदर्शनम्–

अत्र प्रतिविधीयते । यत्तावदुक्तम्–“अनेन[^1452] सदृशो गौः” इत्यादि, तदसमीक्षिताभिधानम्, तथाविधायाः[^1453] प्रतीतेरेवाऽसभवात् । तथाहि–अश्रुतातिदेशवाक्यो नागरकः[^1454] कानने पर्यटन् अदृष्टपूर्वं गोसदृशं पशुं पश्यन्[^1455] एवं बुद्ध्यते ब्रवीति च–“गवा सदृश एव कश्चित् पशुः” इति, नतु “अनेन सदृशो गौः” इत्येवंविधज्ञानमभिधानं वा कस्यचित्तदानीमस्तीति । अस्तु वा, तथापि अस्य[^1456] प्रत्यभिज्ञारूपत्वान्न प्रमाणान्तरत्वम् । ननु अनुभूतेऽर्थे प्रत्यभिज्ञा प्रवर्त्तते दर्शनस्मरणनिबन्धनत्वात्तस्याः[^1457],[^1458] न च पुरोवर्त्तिगवयावच्छिन्नसादृश्योपाधितया[^1459] पूर्वं गोपिण्डोऽनुभूतः, गवयाग्रहणे तदवच्छिन्नसादृश्यविशेषितस्य गोपिण्डस्य ग्रहीतुमशक्तेरिति, तदयुक्तम्, यतः कस्य अनुभवाभावः–गवयावच्छेदस्य,[^1460]  सादृश्यस्य वा ? प्रथमपक्षे “स[^1461] एवायम्” इत्यादि प्रतीतेरपि प्रत्यभिज्ञानता न स्यात् उत्तरपर्यायावच्छेदस्य[^1462] पूर्वमननुभवात् । अथात्र[^1463] अवच्छेदकस्य उत्तरपर्यायस्य पूर्वमननुभवेऽपि अवच्छेद्यस्य अन्वितद्रव्यस्य अनुभवात् प्रत्यभिज्ञानता; तदन्यत्रापि[^1464] समानम्– अवच्छेदकस्य गवयस्य तदानधिगमेऽपि सादृश्यस्य अवच्छेद्यस्य अधिगमात् । कथमप्रतीतस्य गवयस्य सादृश्यविशेषणतेति चेत् ? कदा तदप्रतीतिः–गोदर्शनसमये, उत्तरकालं वा ? प्रथमविकल्पे उत्तरपर्यायस्यापि[^1465] द्रव्यविशेषणत्वाभावप्रसङ्गः, पूर्वपर्यायप्रतीतिसमये तस्याप्यप्रतीतेः[^1466] । अथ उत्तरप्रत्यक्षेण प्रतीतस्य[^1467] तस्य[^1468] तद्विशेषणता; तदेतदन्यत्राप्यविशिष्टम्[^1469] । तन्न गवयावच्छेदस्य अनुभवाभावः ।

[^1452]:  \[पृ॰ ४८९ प॰ १६ ।\] 


[^1453]: तुलना–एवविधप्रतीत्यभावात् । प्रसिद्धेन हि सादृश्यमप्रसिद्धस्य गम्यते । गवा गवयपिण्डस्य न तु युक्तो विपर्ययः ॥ तथाहि –अश्रुतातिदेशको नागरक कानने परिभ्रमन्नदृष्टपूर्वं गोसदृश प्राणिनमुपलभमान एव बुद्ध्यते ब्रवीति च, अहो नु गवा सदृश एष कश्चन प्राणीति । नत्वनेन सदृशो गौरिति ज्ञानमभिधान वा तदानी कस्यचिदस्तीति अत प्रमितेरेवाभावात् किं प्रमाणचिन्तया । – \[न्यायम॰ पृ॰ १४६ ।\] 


[^1454]: “नागरिक”  \[ब॰\]  ।


[^1455]: “पश्यन्मैवं”  \[ब॰\]  ।


[^1456]: तुलना–एकत्वसादृश्यप्रतीत्यो सङ्कलनज्ञानरूपतया प्रत्यभिज्ञानतानतिक्रमात् । – \[प्रमेयक॰ पृ॰ ३४५ । न्यायाव॰ टी॰ पृ॰ १९ । स्या॰ र॰ पृ॰ ४९७ । प्रमाणमी॰ पृ॰ ३५ । जैनतर्कभा॰ पृ॰ १० ।\] 


[^1457]: “–नत्वात् न च”  \[ब॰\] ,  \[आ॰\]  ।


[^1458]: प्रत्यभिज्ज्ञाया ।


[^1459]: गवयनिष्ठसादृश्यविशेषणविशिष्टतया ।


[^1460]: इद सादृश्य गवयनिष्ठमित्याकारस्य ।


[^1461]: “गवय एवायम्”  \[ब॰\]  ।


[^1462]: उत्तरपर्यायनिष्ठमिदमेकत्वमित्याकारस्य ।


[^1463]: एकत्वप्रत्यभिज्ञाने । मीमासकाभिमतोपमानस्य प्रशस्तपादभाष्यादिषु आगमस्मरणयोरप्यन्तर्भावः प्रादर्शि, तथाहि–आप्तेनाप्रसिद्धस्य गवयस्य गवा गवयप्रतिपादनादुपमानमाप्तवचनमेव । – \[प्रश॰ भा॰ पृ॰ ५७६ ।\]  किञ्च स्मृतिस्वभावत्वाद्वा न प्रमाणमुपमान स्मृत्यन्तरवतेव तु युज्यते तत्र गोरूपावयवै सह । गवयावयवा केचित्तुल्यप्रत्ययहेतव ॥ तत्रास्य गवये दृष्टे स्मृति समुपजायते । – \[तत्त्वसं॰ पृ॰ ४४८ ।\]  भवतु वैषा बुद्धिरनेन सदृशो गौ तथापि स्मृतित्वान्न प्रमाणफलम् । – \[न्यायमं॰ पृ॰ १४६ ।\]  तस्साद् गवयग्रहणे सति असन्निहितगोपिण्डावलम्बिनी सादृश्यप्रतीति सदृशदर्शनाभिव्यक्तसस्कारजन्या स्मृतिरेव न प्रमाणान्तरम् । – \[प्रश॰ कन्द॰ पृ॰ २२१ ।\]  सादृश्यज्ञानस्य चोत्पत्तावय क्रम–पूर्वं तावत् गोगवययोर्विषाणित्वादिसादृश्य गवि प्रत्यक्षत प्रतिपद्यते, पश्चाद् गवयदर्शनानन्तर “यदेतद् विषाणित्वादिसादृश्य पिण्डेऽस्मिन्नुपलभ्यते मया तद् गव्यप्युपलब्धम्” इति स्मरति तदनन्तर विषाणित्वादिसादृश्यप्रतिसन्धान जायते “अनेन पिण्डेन सदृशो गौ” इति । एवञ्च स्मार्तमेतद् ज्ञान कथ प्रमाणान्तर भवेत् ? – \[सन्मति॰ टी॰ पृ॰ ५८२ ।\] 


[^1464]: सादृश्यप्रत्यभिज्ञानेऽपि ।


[^1465]: स एवायमिति एकत्वप्रत्यभिज्ञानस्थले ।


[^1466]: उत्तरपर्यायस्यापि ।


[^1467]: “प्रतीतस्य तद्वि–”  \[श्र॰\]  ।


[^1468]: उत्तरपर्यायस्य – \[आ॰ टि॰\]  ।


[^1469]: अन्वितद्रव्यस्थानीयमत्र गोगवयगत सादृश्य विवक्षितम्, अत्रापि गवयप्रत्यक्षेण प्रतीतस्य सादृश्यस्य गोविशेषणत्वोपपत्तेरिति तात्पर्यम् – \[आ॰ टि॰\]  ।


नापि सादृश्यस्य; तद्धि असन्निहितत्वान्नानुभूयते, प्रतिबन्धकसद्भावाद्वा ? न तावदसन्निहितत्वात्, सन्निहितपदार्थवृत्तित्वेन सन्निहितत्वाऽसिद्धेः । नापि प्रतिबन्धकसद्भावात् तस्यानुपलम्भः; गोपिण्डोपलम्भवत् सादृश्योपलम्भेऽपि प्रतिबन्धकस्य कस्यचिदप्यनुपलम्भात् । ननु उभयवृत्तित्वात् सादृश्यस्य कथमेकपिण्डोपलम्भसमये प्रतियोगिग्रहणमन्तरेणोपलम्भः स्यात् ? इत्यप्यसुन्दरम्; एकैकत्र अस्य[^1470] समाप्ततया प्रतियोगिग्रहणमन्तरेणापि उपलम्भोपपत्तेः । कथमन्यथेदं शोभेत–

[^1470]: सादृश्यस्य ।


सामान्यवच्च सादृश्यमेकैकत्र समाप्यते । प्रतियोगिन्यदृष्टेऽपि तत्तस्मादुपलभ्यते[^1471] ॥  

[^1471]: “तस्मात्तदुपपद्यते” – \[मी॰ श्लो॰ ।\]  “तस्मात्तदुपलभ्यते” – \[न्यायमं॰ पृ॰ १४७ ।\]  उद्धृतोऽयम् – \[ न्यायमं॰ पृ॰ १४७ । प्रमेयक॰ पृ॰ ३४६ । प्रश॰ कन्द॰ पृ॰ २२१ ।\]  तुलना–सामान्यवद्धि सादृश्य प्रत्येक च समाप्यते । प्रतियोगिन्यदृष्टेऽपि यस्मात्तदुपलभ्यते ॥ – \[तत्त्वसं॰ पृ॰ ४४५ ।\] 


  \[मी॰ श्लो॰ उपमान॰ श्लो॰ ३५\]  इति ।
“इदमनेन सदृशम्” इति सादृश्यव्यवहार एव हि प्रतियोगिग्रहणापेक्षो न पुनः तत्स्व  रूपप्रतिपत्तिः । प्रतिपत्ता हि गवयमुपलभ्य पूर्वानुभूतं गोपिण्डसंस्थानविशेषम् अवहितचेतसा परिभाव्य तयोः सादृश्यव्यवहारं प्रवर्त्तयति सङ्कलयति[^1472] चैवम्–“मया र्पूवमेव गौः अनेन प्राणिना ✢तुल्यसस्थानः[^1008] प्रतिपन्नः, ततस्तां✢ तुल्यसंस्थानतां स्मृत्वा सादृश्यं व्यवहरामि” इति । ततो यः[^1473] सङ्कलनात्मकः प्रत्ययः स प्रत्यभिज्ञानमेव यथा “स एवायम्” इति प्रत्ययः, सङ्कलनात्मकश्च “अनेन सदृशो गौः” इति प्रत्यय इति । सङ्कलनं हि पूर्वोत्तरसमयसमधिगतयोः वस्तुरूपयोः एकध[^1474]र्मयोगितया[^1475] सदृशादिधर्मयोगितया वा प्रत्यवमर्शनम् । तदात्मकत्वञ्च अत्रास्ति, गोगवययोः सदृशधर्मान्वितत्वेन प्रत्यवमर्शसम्भवात् ।

[^1008]: ✢ एतदन्तर्गत पाठो नास्ति  \[आ॰\]  ।


[^1472]: “संवल्पयति”  \[ब॰\]  ।


[^1473]: अनेन सदृशो गोरिति प्रत्यय प्रत्यभिज्ञानात्मक सङ्कलनात्मकत्वात् ।


[^1474]: “एकधर्मयोगितया वा प्र–”  \[ब॰\]  ।


[^1475]: स एवायमिति प्रत्यभिज्ञाने – \[आ॰ टि॰\]  ।


ननु चास्य प्रत्यभिज्ञानत्वे स्मृतिप्रत्यक्षप्रभवत्वप्रसङ्गः तत्सामग्रीत एवास्य आविर्भावात्, न चात्र सास्ति, गवयप्रत्यक्षादिसामग्रीमात्रात्तदुत्पत्तेः । न च विलक्षणसामग्रीप्रभवं ज्ञानं प्रत्यभिज्ञानं युक्तमतिप्रसङ्गात्; इत्यप्यसाम्प्रतम्; अत्रापि तत्सामग्र्या विद्यमानत्वात् । तथाहि–स्मरणापेक्षं[^1476] गवयप्रत्यक्षम् एवंवि[^1477]धं[^1478] ज्ञानमुपजनयति, अनपेक्षं वा ? तत्र अनपेक्षस्य जनकत्वे अप्रसिद्धगोपिण्डस्यापि एतत् स्यात् । अथ स्मरणापेक्षं जनकत्वम्, तत्रापि किं स्मरणमात्रापेक्षम्, गोपिण्डस्मरणापेक्ष वा तत्तज्जनयेत्[^1479] ? यदि स्मरणमात्रापेक्षम्, तदा अश्वादिस्मरणेऽपि तत् तज्जनयेत् । अथ गोपिण्डस्मरणापेक्षम्, तत्रापि किं गोपिण्डस्मृतिमात्रापेक्षम्, सादृश्यावच्छिन्नगोपिण्डस्मरणापेक्ष वा ? प्रथमपक्षे महिष्यादिस्मरणेऽपि तस्य[^1480] तज्जनकत्वप्रसङ्गः, सादृश्याप्रतिपत्तेः उभयत्राप्यविशेषात्[^1481] । गवयसादृश्यावच्छिन्नगोपिण्डस्मरणापेक्षित्वे[^1482] तु सिद्ध पूर्वमेव सादृश्यानुनुभव, तदसिद्धौ संस्कारविशेषाभावतः तत्स्मरणस्यैवाऽनुपपत्तेः[^1483] । पूर्वं तदननुभवे च  गोपिण्डसंस्थानविशेषविषयं निपुणनिरूपणमनर्थकमेव स्यात् । पिण्डमात्रस्मरणेऽपि सन्निकृष्टसादृश्यदर्शनबलेन विप्रकृष्टसादृश्यप्रतीतेरुत्पादप्रसङ्गात् । न च पिण्डमात्रामनुस्मरतः संस्थानविशेषमनिरूपयतः सादृश्यप्रतीतिरुत्पद्यते । अतो मन्यामहे–गवयसादृश्यावच्छिन्नगोपिण्डानुभवभावितेयं[^1484][^828] स्मृतिरिति । तथाविधस्मृतिसहायञ्च गवयप्रत्यक्षम् “अनेन सदृशो गौः” इति ज्ञानमुत्पादयतीति सिद्धमस्य स्मृतिप्रत्यक्षप्रभवत्वम् । अतः नोपमानं प्रत्यभिज्ञानाद् भिद्यते, अभिन्नसामग्रीप्रभवत्वात्, यदभिन्नसामग्रीप्रभवं तदभिन्नम् यथा अविनाभावलक्षणलक्षितहेतुतः समुपजायमानं कार्यस्वभावाद्यनुमानम्, स्मृतिप्रत्यक्षलक्षणाऽभिन्नसामग्रीप्रभवञ्च प्रत्यभिज्ञानोपमानलक्षणं ज्ञानद्वयमिति ।

[^828]: प्रतीति ।


[^1476]: तुलना–तत्र किं स्मरणापेक्षमिन्द्रियमेव ज्ञान जनयति अनपेक्ष वेति ? अनपेक्षस्य ज्ञानजनकत्वे अप्रसिद्धगोपिण्डस्य स्मरणेऽप्येतत् स्यात् । अथ पिण्डमात्रस्मरणे, अश्वादिपिण्डस्मरणे स्यात् । अथ गवयसादृश्यावच्छिन्नस्मरणापेक्ष जनकम्, तत्रापि यदि स्मरणमात्रमपेक्षेत, गजादिस्मरणेऽपि स्यात् । अथ गोपिण्डस्मरणापेक्षम्, तत्रापि किं गोपिण्डमात्रस्मरणमपेक्षते, गवयसादृश्यावच्छिन्न गोपिण्डस्मरण वेति ? गोपिण्डमात्रस्मरणे अश्वादिपिण्डस्मरणेऽपि स्यात् । गवयादिसादृश्यावच्छिन्नगोपिण्डस्मरणापेक्षित्वे पूर्वमेवानुभवो वाच्य, तदन्तरेण सस्कारानुत्पत्ते स्मरणस्यैवाभावात् । अत सविकल्पज्ञानाभावेऽपि गवयसादृश्यावच्छिन्ने गोपिण्डे पूर्वमनुभवोऽभ्युपगन्तव्य । येन हि संस्कारोत्पत्तौ स्मरणान्मदीयया गवा सदृशोऽय गवय इति ज्ञान स्यात् । पूर्वं च गवयसादृश्यावच्छिन्नगोपिण्डेऽनुभवप्रसिद्धौ गवयोपलम्भात् “मदीया गौरनेन सदृशी” इति कथमेतत् स्मरण न स्यात् ? तथा पृष्टो ब्रवीति एतत्सदृशी मयोपलब्धा न तु प्रमाणान्तर निर्दिशति । – \[प्रश॰ व्यो॰ पृ॰ ५८८ ।\] 


[^1477]: अनेन सदृशो गौरिति – \[आ॰ टि॰\]  ।


[^1478]: “–विधज्ञान–”  \[ब॰\] , “–विधविज्ञान–”  \[श्र॰\]  ।


[^1479]: गवयप्रत्यक्षम् ।


[^1480]: गवयप्रत्यक्षस्य ।


[^1481]: यथा हि महिष्यादिस्मरणे न गोसादृश्य प्रतीयते तथा गोपिण्डस्य स्मरणमात्रेऽपि न सादृश्यस्य प्रतिपत्ति ।


[^1482]: “–णापेक्षत्वे”  \[ब॰\]  ।


[^1483]: सादृश्यस्मरणस्यैव ।


[^1484]: “–भवप्रभावि–”  \[श्र॰\] ,  \[ब॰\]  ।


यदप्युक्तम्–विप्रकृष्टसादृश्यप्रतीतौ[^1485] सन्निकृष्टं[^1486] सादृश्यं करणम्ऽ इत्यादि, तत्र किमिदं सन्निकृष्टसादृश्यस्य[^1487] करणत्वम्–तदनुमापकत्वम्, तत्स्मारकत्वम्, तदुपमापकत्वं वा ? प्रथमपक्षे पूर्वापरविरोधः–पूर्वं तस्य तदनुमापकत्वप्रतिषेधात् इह चाभ्युपगमात् । द्वितीयपक्षे तु सन्निकृष्टसादृश्यस्य[^1488] विप्रकृष्टसादृश्यस्मृतिहेतुत्वात् उपमानहेतुत्वानुपपत्तिः, स्मृतेः उपमानत्वाऽसम्भवात् । तत्स्मृतिसहायं[^1489] तु तत्[^1490] तेद्धतुः[^1491] स्यात् न केवलम्, तथा च “दृश्यमानाद् यदन्यत्र” इत्यादि दुर्धटम् । एतेन तृतीयपक्षोऽपि प्रत्याख्यातः; केवलस्य[^1492] तत्सादृश्यस्य तदुपमापकत्वासम्भवात् । न च सादृश्यस्य ज्ञानजनकत्वं सम्भवति; अर्थे ज्ञानजनकत्वस्य अग्रे निराकरिष्यमाणत्वात् । अतः सदृशवस्तुविषयाभ्यां दर्शनस्मरणाभ्यां गो-गवययोः सादृश्यपरामर्शि प्रत्यभिज्ञानाऽपरपर्यायभुपमानं जन्यते इत्यभ्युपगन्तव्यम् । तस्मात् उपमानस्य प्रत्यभिज्ञास्वभावत्वान्न प्रमाणान्तरत्वं युक्तम् ।

[^1485]:  \[पृ॰ ४९० पं॰ १ ।\] 


[^1486]: “–कृष्टसा–”  \[श्र॰\]  ।


[^1487]: गवयगतसादृश्यस्य ।


[^1488]: “–स्य स्मृति–”  \[ब॰\]  ।


[^1489]: विप्रकृष्टस्मृति – \[आ॰ टि॰\]  ।


[^1490]: सन्निकृष्टसादृश्यम् – \[आ॰ टि॰\]  ।


[^1491]: उपमान – \[आ॰ टि॰\]  ।


[^1492]: विप्रकृष्टसादृश्यस्मृतिनिरपेक्षस्य ।


अनुमानस्वभावत्वाद्वा[^1493][^1494] । कथमस्यानुमानत्वमिति चेत् ? उच्यते स्मर्यमाणो गोपिण्डो विवक्षितगवयावच्छिन्नसारूप्यमान्, तेन अवच्छिद्यमानत्वात्, यद् यदेवम् तत्तत्तथा  यथा सन्निहितो गवयपिण्डः, तथा चायम्, तस्मात्तथेति । यदि वा, अविलक्षणविषाणाद्यवयवयोगित्वादिति हेतुः, साध्य-दृष्टान्तौ तौ एव ।

[^1493]: “–नत्वाद्वा”  \[ब॰\]  ।


[^1494]: न प्रमाणान्तरत्वं युक्तमिति सम्बन्ध । तुलना–तेषां तद्गोचरत्वेऽपि भवत्येवानुमैव हि । त्रिरूपलिङ्गजन्यत्वमस्य चैव प्रतीयते ॥ यो गवा सदृशोऽसौ हि गवयश्रुतिगोचर । सकेतग्रहणावस्थो बुद्धिस्थो गवयो यथा ॥ गोसदृशत्व हेतु, गवयश्रुतिगोचरत्वं साध्यधर्म, सङ्केतग्रहणकाले विकल्पबुद्धिप्रतिभासी बुद्धिस्थो गवयो दृष्टान्त दृश्यमानो गवयो धर्मी ॥ – \[तत्त्वसं॰ पं॰ पृ॰ ४५३-५४ ।\]  तथाप्यनुमानजन्यत्वान्न प्रमाणान्तरमाविशति । स्मर्यमाणो गौ धर्मी एतत्सदृश इति साध्यो धर्म एतदवयवसामान्ययोगित्वात् सन्निहितद्वितीयगवयपिण्डवत् । तदसन्निधाने सामान्येन व्याप्तिर्दर्शयितव्या । यत्र यदवयवसामान्ययोगित्व तत्र तत्सादृश्य यथा यमयोरिति । – \[न्यायमं॰ पृ॰ १४८ ।\]  यदा च प्रत्यक्षेण प्रतियन्नपि गवाश्वादौ भूयोऽवयवसामान्ययोगं तद्वियोगं वा व्यामूढः सदृशासदृशव्यवहार न प्रवर्त्तयति तदा विषयदर्शनेन विषयिणो व्यवहारस्य साधनात् त्रैरूप्यसद्भावादनुमानप्रमाणता समस्त्येव । तथाहि–गवाश्वादौ विषाणाद्यवयवसामान्ययोग तद्वियोगो वा प्रागुपलब्ध इदानी स्मर्यमाण इति नासिद्धता हेतो – \[सन्मति॰ टी॰ पृ॰ ५८३ ।\] 


 सज्ञासञ्ज्ञिसम्बन्धज्ञानफलस्य उपमानस्य पृथक् प्रामाण्यवर्णयतो नैयायिकस्य पूर्वपक्ष–

ननु माभूत् मीमांसकाभ्युपगतमुपमानं प्रत्यभिज्ञानादेः प्रमाणान्तरम्, नैयायिकैरभ्युपगतं तु भविष्यति । ते[^1495] हि प्रसिद्धसाधर्म्यात् साध्यसाधनमुपमानम्  \[न्यायसू॰ १ । १ । ६\]  इत्युपमानलक्षणं[^1496] वर्णयन्ति । तत्र प्रसिद्धञ्च[^1497] तत्साधर्म्यञ्च, प्रसिद्धेन वा गवा साधर्म्यं गवयस्य, प्रसिद्धं वा साधर्म्यं यस्य स प्रसिद्धसाधर्म्यो गवयः तस्मात्, तमाश्रित्य साध्यस्य सज्ञासञ्ज्ञिसम्बन्धस्य साधनं बोधनम् उपमानम् । श्रुतातिदेशवाक्यस्य हि प्रमातुः अप्रसिद्धे पिण्डे प्रसिद्धपिण्डसारूप्यज्ञानं यद् इन्द्रियजं सञ्ज्ञासञ्ज्ञिसम्बन्धप्रतिपत्तिफलं[^1498] तदुपमानं प्रतिपत्तव्यम् । तद्धि[^1499] इन्द्रियजनितमपि धूमज्ञानमिव तदगोचरप्रमेयप्रमितिप्रसाधनात्[^1500] प्रमाणान्तरम् । श्रुतातिदेशवाक्यो हि नागरकः कानने परिभ्रमन् गोसदृशप्राणिदर्शनानन्तरम् आटविकवचः “यादृशो गौस्तादृशो  गवयः” इति स्मृत्वा प्रतिपद्यते “अयं स गवयशब्दवाच्यः” इति । तदेतत् सञ्ज्ञासञ्ज्ञिसम्बन्धज्ञानं प्रत्यक्षाद्यजन्यत्वात् उपमानफलम् । नहि प्रत्यक्षस्य[^1501] तत्फलम्; वनस्थगवयाकारमात्रपरिच्छेदफलत्वात्तस्य । नाप्यनुमानस्य; पक्षधर्म-अन्वय-व्यतिरेकादिसामग्रीमन्तरेणापि सञ्ज्ञासञ्ज्ञिसम्बन्धप्रतिपत्तेरुत्पादप्रतीतेः[^1502] । नाप्यागमस्य तत्फलम्; न खलु नागरक प्रतिपत्ता आरण्यकवाक्यादेव अरण्यस्थप्राणिनं[^1503] गवयशब्दवाच्यतया प्रतिपद्यते, किन्तु सारूप्यं प्रसिद्धेन गवा तस्य[^1504] पश्यन् । नहि गवयादर्शने “अयं स गवयशब्दवाच्यः” इति सञ्ज्ञासञ्ज्ञिसम्बन्धप्रतीतिर्युक्ता अतिप्रसङ्गात् । तदृर्शने तु तदेव “श्रुतातिदेशवाक्यस्य[^1505] हि” इत्याद्युक्तप्रकारेण तत्प्रतीतिफलमुपमानमुच्यते इति ।

[^1495]: “तथाहि”  \[ब॰\]  ।


[^1496]: प्रज्ञातेन सामान्यात् प्रज्ञापनीयस्य प्रज्ञापनमुपमानमिति । यथा गौरेवं गवय इति । किं पुनरत्र उपमानेन क्रियते ? यदा खल्वय गवा समानधर्म प्रतिपद्यते तदा प्रत्यक्षतस्तमर्थं प्रतिपद्यते इति समाख्यासम्बन्धप्रतिपत्तिरुपमानार्थ इत्याह । यथा गौरेव गवय इत्युपमाने प्रयुक्ते गवा समानधर्ममर्थम् इन्द्रियार्थसन्निकर्षादुपलभमानोऽस्य गवयशब्द सज्ञेति सज्ञासञ्ज्ञिसम्बन्ध प्रतिपद्यत इति । यथा मुद्गस्तथा मुद्गपर्णी यथा माषस्तथा माषपर्णी इत्युपमाने प्रयुक्ते उपमानात् सज्ञासर्ज्ञिसम्बन्धं प्रपिपद्यमानस्तामौषधी भैषज्यायाहरति । – \[न्यायभा॰ १ । १ । ६ ।\] 


[^1497]: प्रसिद्धसाधर्म्यादिति–प्रसिद्ध साधर्म्यं यस्य, प्रसिद्धेन वा साधर्म्यं यस्य सोऽय प्रसिद्धसाधर्म्यो गवयस्तस्मात् साध्यसाधनमिति समाख्यासम्बन्धप्रतिपत्तिरुपमानार्थ । किमुक्तम्भवति ? आगमाहितसस्कारस्मृत्यपेक्ष सारूप्यज्ञानमुपमानम् । यदा ह्यनेन श्रुत भवति यथा गौरेव गवय इति, प्रसिद्धे गोगवयसाधर्म्ये पुनर्गवा साधर्म्य पश्यतोऽस्य भवति अय गवय इति समाख्यासम्बन्धप्रतिपत्ति । – \[न्यायवा॰ पृ॰ ५७ ।\]  प्रसिद्धसाधर्म्यात् इत्यत्र प्रसिद्धिरुभयी श्रुतिमयी प्रत्यक्षमयी च । श्रुतिमयी यथा गौरेव गवय इति । प्रत्यक्षमयी च यथा गोसादृश्यविशिष्टोऽयमीदृश पिण्ड इति । तत्र प्रत्यक्षमयी प्रसिद्धिरागमाहितस्मृत्यपेक्षा समाख्यासम्बन्धप्रतिपत्तिहेतु । तस्मादागमप्रत्यक्षाभ्यामन्यदेवेदमागमस्मृतिसहित सादृश्यज्ञानमुपमानाख्य प्रमाणमास्थेयम् । – \[न्यायवा॰ ता॰ पृ॰ १९८ ।\] 


[^1498]: अद्यतनास्तु व्याचक्षते–श्रुतातिदेशवाक्यस्य प्रमातुरसिद्धे पिण्डे प्रसिद्धपिण्डसारूप्यज्ञानमिन्द्रियज सज्ञासज्ञिसम्बन्धप्रतिपत्तिफलमुपमानम् । तद्धीन्द्रियजनितमपि धूमज्ञानमिव तदगोचरप्रमेयप्रमितिसाधनात् प्रमाणान्तरम् । श्रुतातिदेशवाक्यो हि नागरक कानने परिभ्रमन् गोसदृश प्राणिनमवगच्छति, ततो वनेचरपुरुषकथित यथा गौस्तथा गवय इति वचनमनुस्मरति, स्मृत्वा च प्रतिपद्यते अय गवयशब्दवाच्य इति । तदेतत्सज्ञासज्ञिसम्बन्धज्ञान तज्जन्यमित्युपमानफलमित्युच्यते । – \[न्यायम॰ पृ॰ १४२ । न्यायकलि॰ पृ॰ ३ ।\]  सम्बन्धस्य परिच्छेद सज्ञाया सज्ञिना सह । प्रत्यक्षादेरसाध्यत्वादुपमानफल विदु ॥ – \[न्यायकुसु॰ ३ । १० ।\] –ग्रामीणस्य प्रथमत पश्यतो गवयादिकम् । सादृश्यधीर्गवादीना या स्यात्सा करण मतम् ॥ वाक्यार्थस्यातिदेशस्य स्मृतिर्व्यापार उच्यते । गवयादिपदाना तु शक्तिधीरुपमाफलम् ॥  \[मुक्ता॰ का॰ ७९-८० । तर्कस॰ उपमानपरि॰ ।\] 


[^1499]: सारूप्यज्ञानम् ।


[^1500]: इन्द्रियागोचर ।


[^1501]: प्रत्यक्ष तावदेवैतद्विषये न कृतश्रमम् । वनस्थगवयाकारपरिच्छेदफल हि तत् ॥ अनुमान पुनर्नात्र शङ्कामप्यधिरोहति । क्व लिङ्गलिङ्गिसम्बन्ध क्व सञ्ज्ञासज्ञितामति ॥ आगमादपि तत्सिद्धिर्न वनेचरभाषितात् । तत्काल सज्ञिनो नास्ति गवयस्य हि दर्शनम् ॥ – \[न्यायमं॰ पृ॰ १४२ ।\]  सेय न तावद्वाक्यमात्रफलम्, अनुपलब्धपिण्डस्यापि प्रसङ्गात् । नापि प्रत्यक्षफलम्, अश्रुतवाक्यस्यापि प्रसङ्गात् । नापि समाहारफलम्, वाक्यप्रत्यक्षयोर्भिन्नकालत्वात् । वाक्यतदर्थयो स्मृतिद्वारोपनीतावपि गवयपिण्डसम्बन्धेनापीन्द्रियेण तद्गतसादृश्यानुपलम्भे समयपरिच्छेदासिद्धे – \[न्यायकुसु॰ ३ । १० ।\] 


[^1502]: “–त्तेरुत्पत्तेः”  \[ब॰\]  ।


[^1503]: “–स्थं प्राणिनं”  \[ब॰\]  ।


[^1504]: गवयस्य ।


[^1505]: “–वाक्यो हि”  \[आ॰\] ,  \[ब॰\]  ।


वृद्धनैयायिकास्तु प्रसिद्धेतरयोः[^1506] सारूप्यप्रतिपादकमतिदेशवाक्यमेव उपमानं वर्णयन्ति । गवयार्थी हि नागरकः अनवगतगवयस्वरूपः तदभिज्ञमारण्यकं पृच्छति “कीदृशो गवय” इति ? स तं प्रत्याह–“यादृशो गौः तादृशो गवयः” इति । तदेतद्वाक्यम् अप्रसिद्धस्य[^1507] गवयस्य प्रसिद्धेन गवा सारूप्यमभिदधत् तद्द्वारकम् अप्रसिद्धस्य पशोः गवयसञ्ज्ञाभिधेयत्वं ज्ञापयति इत्युपमानमुच्यते इति ॥ छ ॥

[^1506]: अत्र वृद्धनैयायिकास्तावदेवमुपमानस्वरूपमाचक्षते–सज्ञासज्ञिसम्बन्धप्रतीतिफल प्रसिद्धेतरयो सारूप्यप्रतिपादकमतिदेशवाक्यमेवोपमानम् । गवयार्थो हि नागरकोऽनवगतगवयस्वरूप तदभिज्ञमारण्यकं पृच्छति कीदृग्गवय इति, स तमाह यादृशो गौस्तादृशो गवय इति । तदेतद्वाक्यमप्रसिद्धस्य प्रसिद्धेन गवा सादृश्यमभिदधत् तद्द्वारकमप्रसिद्धस्य गवयसज्ञाभिधेयर्त्व ज्ञापयतीत्युपमानमुच्यते । – \[ न्यायमं॰ पृ॰ १४१ ।\] 


[^1507]: “असिद्धस्य,”  \[आ॰\]  ।


 तत्प्रतिविधानपुरस्सरम् उपमानस्य सादृश्यप्रत्यभिज्ञान एवाऽन्तर्मावसमर्थनम्–

अत्रोच्यते[^1508] । यत्तावदभिनवनैयायिकैरभिहितम्–“श्रुतातिदेशवाक्यस्य”[^1509] इत्यादि; तत्र किं साक्षात् सञ्ज्ञासञ्ज्ञिसम्बन्धप्रतिपत्त्यङ्गस्य उपमानता उच्येत, परम्परया वा ? प्रथमपक्षे न मीमांसकोपवर्णितोपमानादस्य कश्चिद्विशेषः, अतस्तत्पक्षोक्तदूषणगणप्रसङ्गोऽत्राप्यनिवारितप्रसरः प्रतिपत्तव्यः । न खलु भवत्कल्पितम् अप्रसिद्धपिण्डे[^1510] प्रसिद्धपिण्डसारूप्यज्ञानमिन्द्रियप्रभवं साक्षात् तत्प्रतिपत्तेरङ्गं[^1511] भवितुमर्हति । तद्धि केवलं तदङ्गं भवेत्, संज्ञासञ्ज्ञिसम्बन्धस्मृतिसहायं[^1512] वा ? यदि केवलम्; तदा अश्रुतातिदेशवाक्यस्यापि दृष्टगोः  नागरकस्य अटव्यां गवयं पश्यतः प्रसिद्धपिण्डसारूप्यज्ञानं तत्सम्बन्धप्रतिपत्तिं विदध्यात् । अथ तद्वाक्यश्रवणसहायस्यैवास्य[^1513][^1514] तत्प्रतिपत्तिजनने सामर्थ्यं न केवलस्य, तेनायमदोषः, तर्हि श्रुतविस्मृतातिदेशवाक्यस्यापि प्रतिपत्तुः[^1515] तत् तत्प्रतिपत्तिं विदध्यात् । अथ तत्स्मृतिसहा[^1516]यं[^1517] सत् तत्[^1518] तत्प्रतिपत्तेरङ्गम्; तर्हि प्रत्यभिज्ञानप्रसादादेव साक्षात् तत्प्रतिपत्तिरङ्गीकृता स्यात्, तस्यैव गोगवययोः सादृश्यपरामर्शद्वारेण सञ्ज्ञासञ्ज्ञिसम्बन्धप्रतिपत्तिहेतुत्वोपपत्तेः । तत्स्मृतिसहायेन हि गवयप्रत्यक्षेण उपलब्धोपलभ्यमानयोः गोगवययोः सारूप्यपरामर्शिप्रत्यभिज्ञाख्यं ज्ञान जन्यते अन्यतस्तत्परामर्शायोगात्[^1519] । नहि गवयप्रत्यक्षं गोस्मरणमुभय वा तत्पराम्रष्टु समर्थमित्युक्तं[^1520] मीमांसकोपकल्पितोपमानविचारावसरे । तेन[^1521] च तत्परामर्शं कुर्वता सञ्ज्ञासज्ञिसम्बन्धप्रतिपत्तिर्विधीयते इति ।

[^1508]: “अत्र प्रतिविधीयते”  \[ब॰\] ,  \[श्र॰\]  ।


[^1509]:  \[पृ॰ ४९६ प॰ ८ ।\] 


[^1510]: “असिद्ध–”  \[ब॰\]  ।


[^1511]: सज्ञासञ्ज्ञिसम्बन्ध ।


[^1512]: “सञ्ज्ञासम्बन्ध–”  \[आ॰\]  ।


[^1513]: “तद्वाक्यात् श्रव–”  \[ब॰\]  ।


[^1514]: प्रसिद्धपिण्डसारूप्यज्ञानस्य ।


[^1515]: “–पत्तुस्तत्प्रति–”  \[श्र॰\]  ।


[^1516]: अतिदेशवाक्य ।


[^1517]: “–यं सत्तत्प्रति–”  \[ब॰\]  ।


[^1518]: प्रसिद्धपिण्डसारूप्यज्ञानम् ।


[^1519]: गवयप्रत्यक्षात् – \[आ॰ टि॰\]  ।


[^1520]:  \[पृ॰ ४९४ प॰ १२ ।\] 


[^1521]: प्रत्यभिज्ञानेन ।


एतेन “परम्परया तत्प्रतिपत्त्यङ्गस्य उपमानता” इत्यपि प्रत्युक्तम्; साक्षात् तत्सम्बन्धप्रतिपत्त्यङ्गप्रत्यभिज्ञानजनकत्वेन[^1522] प्रसिद्धसारूप्यज्ञानादेरपि उपचारेण उपमानताभ्युपगमे सिद्धसाध्यताप्रसङ्गात् । चक्षुरादिना अतिप्रसङ्गाच्च; तस्यापि परम्परया तज्जनकत्वसभवात् । ततः “तद्धि इन्द्रियजनितमपि”[^1523] इत्यादि[^1524] प्रत्याख्यातम्; प्रत्यभिज्ञानस्यैव इन्द्रियागोचरसञ्ज्ञासज्ञिसम्बन्धप्रतिपत्तिप्रसाधनात् प्रमाणान्तरत्वोपपत्तेः ।

[^1522]: साक्षात्सम्बन्धबोधकारण यत् प्रत्यभिज्ञान तस्य जनकत्वेन, कारणे कार्योपचारादित्यर्थ ।


[^1523]: “–जनकमपि”  \[ब॰\]  ।


[^1524]:  \[पृ॰ ४९६ प॰ १० ।\] 


यदप्युक्तम्–“नाप्यागमस्य[^1525] तत्फलम्” इत्यादि, तत्र सिद्धसाधनमेव, तत्सम्बन्धज्ञानस्य प्रत्यभिज्ञानफलत्वात्[^1526] । किञ्च, शब्दादनुत्पद्यमानत्वाद्वास्य आगमाऽफलत्वम्, तत्प्रतीतावुपायस्य अपरस्योपदेशात्, वाच्यसवित्त्यपेक्षणाद्वा[^1527] ? तत्राद्यपक्षे किं सामान्यतोऽतिदेशवाक्यात् सञ्ज्ञासञ्ज्ञिसम्बन्धज्ञानानुत्पत्तिः, विशेषतो वा ? यदि सामान्यतः; तदा “अयमसौ गवयः यस्य मया पूर्वं सञ्ज्ञा श्रुता” इत्येवमाकारा प्रतिपत्तिरतिदुर्धटा[^1528] स्यात्,  अतिदेशवाक्योच्चारणवैयर्थ्यञ्ञ्च । यत्[^1529] यत्प्रतिपत्त्यर्थिनः तद्विषयां प्रतिपत्तिं मनागपि नोत्पादयति न तत्तं प्रति प्रेक्षावद्भिः प्रयुज्यते यथा जलप्रतिपत्त्यर्थिनोऽनलवाक्यम्,[^1530] नोत्पादयति च गवयप्रतिपत्त्यर्थिनः तत्प्रतिपत्तिं मनागपि अतिदेशवाक्यमिति । अथ विशेषतः; तदा आगमप्रमाणाय दत्तो जलाञ्जलिः, तस्य प्रत्यक्षवत् देशकालाकारविशेषतः क्वचिदपि विषये विज्ञानजनकत्वासम्भवात्, सामान्यत एवागमात् सर्वत्र संवित्तिसम्भवात् ।

[^1525]:  \[पृ॰ ४९७ पं॰ ४ ।\] 


[^1526]: तुलना–यादृशो गौस्तादृशो गवय इति श्रुतातिदेशवाक्यस्य वने गवयमुपलभमानस्याय गवय इति प्रतीतिरुपमानफलमुच्यते । तत्र तावद् गोसदृशो गवय इति प्रथमावगति पुरुषवाक्यमात्रप्रभवा नोपमान भवति । यदपि वनगतस्य गवये तद्गते च गोसादृश्ये ज्ञान तदपि प्रत्यभिज्ञाप्रत्यक्षम् । या त्वेतस्य गवयशब्दवाच्यतावगति सापि गवयशब्दप्रयोगादानुमानिकी । यस्य शब्दस्य यत्र प्रयोग तस्य तद्वाच्यतया सम्बन्धनियमोऽवगत । वने च सञ्ज्ञिनमुपलभ्यैतस्यैव सा मया सञ्ज्ञाऽवगतेति तज्ज्ञान स्मरणमेवेति नोपमानस्यावकाश । – \[प्रक॰ पं॰ पृ॰ ११२ । प्रश॰ क॰ पृ॰ २२१२२ ।\]  तथा गोसदृशो गवय इति सङ्केतकाले गोसदृश-गवयाभिधानयो वाच्यवाचकसम्बन्ध प्रतिपद्य पुनर्गवयदर्शनात्तत्प्रतिपत्ति प्रत्यभिज्ञेति किन्नेष्यते ? – \[प्रमेयक॰ पृ॰ ३४७ । स्या॰ र॰ पृ॰ ४९८ ।\] 


[^1527]: न निराकाङ्क्षताबुद्धिस्तदानीमुपजायते । तदुत्पादनपर्यन्तः शब्दव्यापार इष्यते ॥ न चासौ निर्वहत्यत्र वाच्यसवित्त्यपेक्षणात् । शब्देन तदनिर्वाहान्न स्वकार्य कृत भवेत् ॥ – \[न्यायमं॰ पृ॰ १४४ ।\] 


[^1528]: “–त्तिरितिदुर्घ–”  \[ब॰\]  ।


[^1529]: गवयप्रतिपत्त्यर्थिनोऽतिदेशवाक्योच्चारण व्यर्थम् तत्प्रतिपत्त्यजनकत्वात् ।


[^1530]: “जलप्रत्यर्थि–”  \[ब॰\]  ।


अथ तत्प्रतीत्युपायस्य[^1531] अपरस्योपदेशान्नास्य आगमफलत्वम्, यत्र हि शब्दप्रत्ययादेव अर्थतथात्वम् उपायान्तरनिरपेक्षमवधार्यते स आगमः, यत्र[^1532] तु पुरुषः अर्थप्रतीतौ उपायान्तरमपरमुपदिशति तत्र तत एवोपायात् प्रसिद्धसाधर्म्यादिलक्षणात् सञ्ज्ञासञ्ज्ञिसम्बन्धाद्यवधारणम्, उपायमात्रावगम एव तु शब्दव्यापार इति; तदसाम्प्रतम्; शब्दव्यापारप्रभवस्याप्यस्य एतावता[^1533] विशेषेण यद्यागमात् प्रमाणान्तरत्वमिष्यते, तदा प्रमाणानामानन्त्यप्रसङ्गात् नैयायिकस्य “चत्वारि[^1534] प्रमाणानि” इति सङ्ख्याव्याघातः स्यात् । तथाहि–“यः[^1535] सिंहासनाधिरूढः स राजा, पयोऽम्बुभेदी हंसः, षट्पादैः मधुपः,  सप्तपर्णैर्विषमच्छदः” इत्येवमादिवाक्यैर्जनितसंस्कारस्य यथोक्तविशेषणविशिष्ट[^1536] राजादिकं पश्यतः “अयमसौ राजा” इत्येवमादिर्या[^1537] सज्ञासञ्ज्ञिसम्बन्धप्रतिपत्तिरुत्पद्यते सा भवन्मते[^506] प्रमाणचतुष्टयानन्तर्भूतत्वात् प्रमाणान्तरं स्यात् । न ह्यसौ[^1538] उपमानम्, प्रसिद्धसाधर्म्यानपेक्षणात् । नाप्यागम, तत्प्रतीतौ[^1539] सिंहासनाधिरूढत्वादेरुपायान्तरस्योपदेशात् । तथाप्यस्य आगमेऽन्तर्भावे उपमानस्यापि तत्रान्तर्भावोऽस्तु अविशेषात् ।

[^506]: नैयायिकमते ।


[^1531]: ननु शब्दस्वभावत्वादस्याप्तोपदेशः शब्द इत्यनेन गतार्थत्वान्नेद प्रमाणान्तर भवेतुच्यते–यत्र शब्दप्रत्ययादेव तत्प्रणेतृपुरुषप्रत्ययादेव वा अर्थतथात्वमुपायान्तरानपेक्षमवगम्यते स आगम एव ततस्तदर्थप्रतीते । यत्र तु पुरुषः प्रतीत्युपायमपरमुपदिशति तत्र तत एवोपायात्तदर्थावधारणम् । उपायमात्रावगमे तु शब्दव्यापार, यथा परार्थानुमाने अग्निमानय पर्वतो धूमवत्त्वान्महानसवदिति । अत्र हि न पुरुषोपदेशविश्वासादेव शैलस्य कृशानुमत्ता प्रतिपत्ता निमित्तान्तरनिरपेक्ष प्रतिपद्यते अपि तु तदवबोधकधूमाख्यलिङ्गसामर्थ्यादेव । तदिह यद्याटविको नागरकाय गवयार्थिने तदवगमोपाय प्रसिद्धसाधर्म्य नाभ्यधास्यत्तर्हि तदुपदेश आगम एव अन्तरभविष्यत् । तदुपदेशात्तु तत एव तदर्थावगम इति सत्यपि शब्दस्वभावत्वे प्रमाणान्तरमेवेदम् । – \[न्यायमं॰ पृ॰ १४२ ।\] 


[^1532]: “यत्र पुरु–”  \[ब॰\]  ।


[^1533]: उपायान्तरनिर्देशमात्रादेव ।


[^1534]: प्रत्यक्षानुमानोपमानशब्दा प्रमाणानि । – \[न्यायसू॰ १ । १ । ३ ।\] 


[^1535]: तुलना–अनन्तोपायजन्याश्च समाख्यायोगसविद । साधर्म्यमनपेक्ष्यापि जायन्ते नरपादिषु ॥ सितातपत्रपिहितब्रध्नपादो नराधिप । तेषां मध्य इति प्रोक्त उपदेशविशेषत ॥ कालान्तरेण तद्दृष्टौ तन्नामास्येति या मतिः । सा तदाऽन्या प्रमा प्राप्ता साधर्म्याद्यनपेक्षणात् ॥ – \[तत्त्वसं॰ पृ॰ ४५५ ।\]  ननु चाप्तोपदेशात् प्रतिपाद्यस्य तत्सज्ञासञ्ज्ञिसम्बन्धप्रतिपत्तिरागमफलमेव ततोऽप्रमाणान्तरमिति चेत्; तर्हि आप्तोपदिष्टोपमानवाक्यादपि तत्प्रतिपत्तिरागमज्ञानमेबेति नोपमान श्रुतात्प्रमाणान्तरम् । सिहासनस्थो राजा, मञ्चके महादेवी, सुवर्णपीठे सचिव, एतस्मात्पूर्वत एतस्मादुत्तरत एतस्माद्दक्षिणत एतन्नामाणवयं न्नामकमिद ग्रामवानक ग्रामधानक मित्यादिवाक्याहितसंस्कारस्य पुनस्तथैव दर्शनात् सोऽयं राजेत्यादि सञ्ज्ञासञ्ज्ञिसम्बन्धप्रतिपत्ति, षडाननो गुहश्चतुर्मुखो व्रह्मा तुङ्गनासो भागवत क्षीराम्भोविवेचनतुण्डो हसः सप्तच्छद इत्यादिवाक्याहितसस्कारस्य तथाप्रतिपत्तिर्बा यद्यागमज्ञान तदा तद्वदेवोपमानमवसेय विशेषाभावात् । – \[तत्त्वार्थश्लो॰ पृ॰ २४३ ।\]  पयोम्बुभेदी हस स्यात् षट्पादैर्भूमरः स्मृतः । सप्तपर्णैस्तु तत्त्वज्ञैर्विज्ञेयो विषमच्छद ॥ पञ्चवर्णं भवेद्रत्नं मेचकाख्य पृथुस्तनी । युवतिश्चैकशृङ्गोपि गण्डक परिकीर्तित ॥ शरभोऽप्यष्टभि पादै सिंहश्चारुसटान्वित । इत्येवमादिशब्दश्रवणात्तथाविधानेव मराला- दीनवलोक्य तथा सत्यापयति यदा तदा तत्सङ्कलनमपि प्रत्यभिज्ञानमुक्त दर्शनस्मरणकारणत्वाविशेषात् । परेषा तु तत्प्रमाणान्तरमेवोपपद्यत उपमानादौ तस्यान्तर्भावाभावात् । – \[प्रमेयर॰ पृ॰ ८४ । स्या॰ र॰ पृ॰ ४९८ । प्रमाणमी॰ पृ॰ ३४ । जैनतर्कभा॰ पृ॰ १० ।\] 


[^1536]: “–विशेषविशि–”  \[श्र॰\]  ।


[^1537]: “–मादिकाया स–”  \[ब॰\] , “–मादित्यासं–”  \[श्र॰\]  ।


[^1538]: “–सौ तु उप–”  \[श्र॰\]  ।


[^1539]: “–तौ हि सिंहा–”  \[श्र॰\]  ।


एतेन “वाच्यसंवित्त्यपेक्षणात्” इत्यपि प्रतिव्यूढम्, उक्तप्रतीतेस्तदपेक्षणेऽपि आगमे[^1540] अन्तर्भावाऽभ्युपगमात् । ननु उपायान्तरादर्थप्रतीतावपि[^1541] उपमानस्य आगमेऽन्तर्भावाभ्युपगमे “अग्निमानयं पर्वतो धूमवत्त्वात् महानसवत्” इत्यादेः परार्थानुमानस्य कुतस्तत्रान्तर्भावो[^1542] न स्यादिति चेत् ? “अनुमानकारणकार्यत्वात्”[^1543] इति ब्रूमः । तथाहि–प्रतिपादकस्वार्थानुमानकार्यत्वात् प्रतिपाद्यस्वार्थानुमानकारणत्वाच्च वचनरूपस्यापि परार्थानुमानस्य अनुमानता न विरुध्यते । नचैतद् भवत्कल्पितोपमाने सम्भवति । न खलु उपदिष्टप्रसिद्धसाधर्म्यलक्षणोपायादर्थप्रतीतिं विहाय अन्यदुपमानं किञ्चिद् भवतः प्रसिद्धमस्ति यत्कारणकार्यतया अस्य[^1544] उपदेशप्रभवस्याप्युपमानता स्यादिति[^1545] ।

[^1540]: तुलना–वाक्यादेव सङ्केतस्य प्रतीतत्वात् । तथाहि–सादृश्यवाक्यस्यायमर्थो यो गोसदृश स गवय इत्येव व्यवहर्त्तव्य । स च वाक्यादुपलब्धसङ्केत सादृश्यावच्छिन्न पिण्डमुपलभमान पर व्यवहरति अयं गवय इति । – \[प्रश॰ व्यो॰ पृ॰ ५८९ ।\]  उपमान तावत् यथा गौस्तथा गवय इति वाक्यम्, तज्जनिता धीरागम एव । – \[साख्यतत्त्वकउ पृ॰ ३९ । वैशे॰ उप॰ पृ॰ ३३७ ।\] 


[^1541]: अतिदेशवाक्यावगतप्रसिद्धपिण्डसारूप्यज्ञानात् ।


[^1542]: आगमे – \[आ॰ टि॰\]  ।


[^1543]: तद्वचनमपि तद्धेतुत्वात् – \[परीक्षामु॰ ३ । ५६ ।\] 


[^1544]: सज्ञासज्ञिसम्बन्धस्य – \[आ॰ टि॰\]  ।


[^1545]: अतोऽस्यागमेऽन्तर्भावो युक्त इति तात्पर्यम् – \[आ॰ टि॰\]  ।


एतेन वृद्धनैयायिकैर्यदुक्तमुपमानलक्षणम्–“प्रसिद्धेतरयोः[^1546] सारूप्यप्रतिपादकमतिदेशवाक्यमेव उपमानम्” इति; तदपि प्रत्याख्यातम्, अतिदेशवाक्यात्मनोऽस्य आगमस्वभावतया उपमानत्वायोगात् । किञ्चिद्विशेषमादाय अस्य अनागमस्वभावत्वाभ्युपगमे प्राक्प्रतिपादिताशेषदोषानुषङ्गः स्यात् । ततो गोगवययोः सारूप्यपरामर्शात्मकं ज्ञानमेव प्रत्यभिज्ञाख्यं मुख्यतः[^1547] उपमानं युक्तं नान्यदिति प्रेक्षादक्षैः प्रतिपत्तव्यम्, अत्र उक्तदोषाणां लेशतोप्यवकाशासम्भवात्[^1548] ॥ छ ॥

[^1546]:  \[पृ॰ ४९७ प॰ ९ ।\] 


[^1547]: “–तः प्रमाणं युक्तं”  \[ब॰\]  ।


[^1548]: “–वादिति”  \[ब॰\]  ।


 विवृतिव्याख्यानम्–

कारिकायामनुक्तमपि दूषणं ““प्रसिद्ध”” इत्यादिना दर्शयन्नाह–“प्रसिद्धार्थसाधर्म्यम् अन्यथानुपपन्नत्वेन” साध्याभावप्रकारेण “निर्णीतं चेत्” यदि तर्हि  “लिङ्गमेव”[^1549] तल्लक्षणत्वात्[^1550] लिङ्गस्य । अथ[^1551] तथात्वेन तदनिर्णीतं तत्र दूषणमाह–““ततः”” इत्यादि । “ततः”[^1552] प्रसिद्धार्थसाधर्म्यात् “प्रतिपत्तिः” साध्यसंवित्तिः “अन्यथा” अन्यथानुपपन्नत्वनिर्णयाभावप्रकारेण “न युज्यते । “प्रत्यक्ष””[^1553] इत्यादिना प्रथमं कारिकार्द्धं व्याचष्टे–“प्रत्यक्षे” दर्शनेन विषयीकृते “अर्थे” गवयलक्षणे “गवयः” इति “सञ्ज्ञा” तस्या गवयलक्षणोऽर्थ “सञ्ज्ञी” तयोर्वाच्यवाचकभावलक्षणः “सम्बन्धः” तस्य “प्रतिपत्तेः” “गवयोऽयम्” इति संवित्तेः “प्रमाणान्तरत्वे” अङ्गीक्रियमाणे दूषणमाह–““वृक्ष””[^1554] इत्यादि । “अयं”[^1555] दृश्यमानो भावः “वृक्षः इति” यत् “ज्ञानं” तत् “प्रमाणान्तरं स्यात्” इत्यध्याहारः । कस्य तज्ज्ञानम् ? इत्याह–“वृक्षदर्शिनः ।” अत्र निदर्शनमाह–““गवय””[^1556] इत्यादि । ““अयं गवयः”” इति ज्ञानं “यथा गवयदर्शिनः” उपमानाख्यं प्रमाणान्तरं तथा प्रकृतमपि तदन्तरं[^1557] स्यात् । उपमानं कस्मात् तन्न भवतीति चेत् ? अत्राह–““प्रसिद्ध”” इत्यादि । “प्रसिद्धार्थसाधर्म्याद्” या “साध्यसिद्धिः” तस्या “अभावात्” तत्प्रमाणान्तरम्[^1558] । कथं तज्ज्ञानमुत्पद्यत इति चेत् ? उच्यते वृक्षानभिज्ञो[^1559] यदा कश्चित् कञ्चित् पृच्छति “कीदृशो वृक्षः” इति ? स तं प्रत्याह–“शाखादिमान् वृक्षः” इति । तद्वाक्याच्चाहितसंस्कारः प्रष्टा पुनः शाखादिमन्तं पदार्थं पश्यन् “अयं वृक्षः” इति प्रतिपद्यते । अनेन[^1560] च “तद्वैधर्म्यात्” तत्प्रतिपत्तिवैलक्षण्यात्[^1561] इत्ययमर्थो व्याख्यातः[^1562] ।

[^1549]: तुलना–योऽप्यय गवयशब्दो गोसदृशस्य वाचकःऽ इति प्रत्यय सोऽप्यनुमानमेव । यो हि शब्दो यत्र वृद्धै प्रयुज्यते सोऽसति वृत्त्यन्तरे तस्य वाचक यथा गोशब्दो गोत्वस्य, प्रयुज्यते चैव गवयशब्दो गोसदृशे इति तस्यैव वाचक इति तज्ज्ञानमनुमानमेव । – \[साङ्ख्यतत्त्वकउ पृ॰ ४० । न्यायली॰ पृ॰ ५६ । वैशे॰ उप॰ पृ॰ ३३७ ।\] 


[^1550]: अन्यथानुपपत्तिलक्षणत्वात् ।


[^1551]: “अथातथा–”  \[आ॰\]  ।


[^1552]: “तत्प्रसिद्धा–”  \[ब॰\]  ।


[^1553]: “प्रत्यक्षत इत्या–”  \[श्र॰\]  ।


[^1554]: “वृक्षोऽयमित्या–”  \[श्र॰\]  ।


[^1555]: तुलना–वृक्षोऽयमित्यादि – \[ परीक्षामु॰ ३ । १० । प्रमेयक॰ पृ॰ ३४७ ।\] 


[^1556]: “गवयोऽयमित्या–”  \[श्र॰\] ,  \[ब॰\]  ।


[^1557]: प्रमाणान्तरम् – \[आ॰ टि॰\]  ।


[^1558]: न पुनरुपमानरूपम् –  \[आ॰ टि॰\]  ।


[^1559]: “वृक्षाज्ञो”  \[आ॰\] , “वृक्षायज्ञो”  \[ब॰\]  ।


[^1560]: “तेन च”  \[आ॰\]  ।


[^1561]: महिष्यादिषु वैधर्म्यात् प्रमाणान्तरत्वापत्ति – \[आ॰ टि॰\]  ।


[^1562]: “ध्याख्यायते”  \[ब॰\]  ।


तथाऽपरमपि प्रमाणान्तरं परस्य आपादयितु ““गौरिव”” इत्याद्याह । अस्यायमर्थःयदा कश्चिदाटविकः नगरस्थेन “कीदृशो गवयः” इति पृष्टः इदमाह–“गौरिव गवयः” इति । तदा तस्य नागरकस्य ““गौरिव गवयः”” इत्येवं वाक्यं “श्रुत्वा” पर्यटतो “गवयदर्शिनः[^1563] तन्नामप्रतिपत्तिवत् ।” तच्छब्देन[^1564] दृष्टो गवयः परामृश्यते, तस्य “गवयः” इति नाम तस्य प्रतिपत्तिः सेव[^1565] तद्वदिति । “प्रत्यक्षेषु” दर्शनविषयीकृतेषु “इतरेषु” प्रसिद्धार्थविसदृशेषु “तिर्यक्षु” महिष्यादिषु “तस्यैव” “गौरिव गवयः” इति वाक्यं श्रुतवतः “पुनः” पश्चाद् ““अगवयोऽयम्”” इति “निश्चयः किन्नाम” किमभिधानं “प्रमाणं” स्यात् ? सामान्येन  “निश्चयवचनम्” अशाब्दस्य[^1566][^1567] मीमांसकसम्बन्धिनः शाब्दस्य[^1568][^1569] च नैयायिकसम्बन्धिनो निश्चयस्य सङ्ग्रहार्थम्, तेन मीमांसकं प्रति यद् व्याख्यानं तदपि सङ्गृहीतम्, इतरथा[^1570] “अगवयनामनिश्चयः” इति ब्रूयात्[^1571] । अथ अगवयज्ञानं प्रमाणं न भवतीत्युच्यते; अत्रोत्तरमाह–““हानोपादान”” इत्यादि । “हानोपादानोपेक्षाप्रतिपत्तिः[^1572] फलं” यस्य अगवयज्ञानस्य “तन्न अप्रमाणं भवितुमर्हति” किन्तु प्रमाणमेव तदिति प्रमाणेयत्ताव्याघातः ।

[^1563]: “गवय इति वर्शिनः”  \[श्र॰\]  ।


[^1564]: ग्रहणवाक्यम् – \[आ॰ टि॰ ।\] 


[^1565]: यथा तन्नामप्रतिपत्तिर्भवत प्रमाणान्तर तथा गवये दृष्टेऽर्थप्रतिपत्ति प्रमाणान्तर प्राप्नोति इति भाव – \[आ॰ टि॰\]  ।


[^1566]: “असादृश्यामीमा–”  \[ब॰\]  ।


[^1567]: मीमासका हि सादृश्यज्ञानमुपमानकथयन्ति अतस्तेषामुपमान न शब्दात्मकम् ।


[^1568]: “सादृश्य च”  \[ब॰\]  ।


[^1569]: नैयायिकास्तु सज्ञासज्ञिसम्बन्धज्ञानमुपमान वर्णयन्ति अतस्तेषामभिप्रायेण तच्छाब्दबोधात्मक भवति ।


[^1570]: “इतरथा गव–”  \[आ॰\] ,  \[ब॰\]  ।


[^1571]: सूत्रकार – \[आ॰ टि॰\]  । अकलङ्कदेव ।


[^1572]: “–दानोपेक्षा फल”  \[आ॰\] ,  \[ब॰\]  ।


तथाऽपरमपि परस्याऽनिष्टं प्रमाण दर्शयन्नाह–

प्रत्यक्षार्थान्तरापेक्षा[^1573] सम्बन्धप्रतिपद्यतः ।  
तत्प्रमाणं न चेत्सर्वमुपमानं कुतस्तथा ? ॥ २० ॥  

[^1573]: यतो यस्माज्ज्ञानाद् भवति । का ? सम्बन्धप्रतिपत् सम्बन्धस्य वाच्यवाचकभावस्य प्रतिपत् ज्ञप्ति । कि विशिष्टा ? प्रत्यक्षार्थान्तरापेक्षा, प्रकृतात् शब्दलक्षणादर्थादन्योऽर्थोऽर्थान्तर प्रत्यक्ष च तदर्थान्तरञ्च प्रत्यक्षार्थान्तर वृक्षादि तत्तथोक्तम्, तस्यापेक्षा यस्या सा प्रत्यक्षार्थान्तरापेक्षा । तज्ज्ञान चेद् यदि न प्रमाण स्यात्तदा तर्हि सर्वं नैयायिकमीमासकादिकल्पितमुपमान कुत प्रमाण स्यादविशेषात् । न हि सादृश्यसम्बन्धज्ञान प्रमाण न पुनर्वाच्यवाचकसम्बन्धज्ञानमिति विशेषोऽस्ति । तत सज्ञासज्ञिसङ्कलनमपि प्रमाणान्तरमेव भविष्यतीति कुत प्रमाणसख्यानियम ? – \[ लघी॰ ता॰ पृ॰ ४० ।\] 


 
विवृतिः–आगमाहितसंस्कारस्य तदर्थदर्शिनः तन्नामप्रतिपत्तिः साकल्येन प्रमाणमप्रमाणं वा न पुनरुपमानमेव । यथा[^1574] एतस्मात् पूर्वं पश्चिममुत्तरं दक्षिणं वा ग्रामधानकमेतन्नामकमित्याहितसंस्कारस्य[^1575] पुनस्तद्दर्शिनः तन्नामप्रतिपत्तिः । कश्चायं निश्चयः सञ्ज्ञासञ्ज्ञिसम्प्रतिपत्तिसाधनमेव[^1576] समक्षेऽर्थे प्रमाणान्तरं न पुनः सङ्ख्यादिप्रतिपत्तिसाधनमिति ?

[^1574]: तुलना–तथा अस्मात्पूर्वमिद पश्चाद्दीर्घं ह्रस्वमिद महत् । इत्येवमादिविज्ञाने प्रमाऽनिष्टा प्रसज्यते ॥ – \[तत्त्वसं प॰ पृ॰ ४५० । तत्त्वार्थश्लो॰ पृ॰ २४२ ।\] 


[^1575]: “–घानक ये तन्ना–”  \[ई॰ वि॰\]  ।


[^1576]: “सज्ञासम्प्र–”  \[ज॰ वि॰\]  ।


 कारिकार्थ–

“प्रत्यक्षञ्च तदर्थान्तरञ्च” तस्य “अपेक्षा” यस्यां[^1577] सा तथोक्ता । कासौ ? इत्याह– “सम्बन्धप्रतिपत्” वाच्यवाचकयोः यः सम्बन्धः तस्य प्रतिपत्तिः “यतः” यस्मात्[^1578] “जायते” इत्यध्याहारः, “तत्प्रमाणम् ।” तदनभ्युपगमे दूषणमाह–““न चेत्”” इत्यादि । “न चेत्” प्रमाणं “सर्व” मीमांसक-नैयायिककल्पितम्[^1579] “उपमानम् कुतः ?” न कुतश्चित् प्रमाणमिति[^1580] सम्बन्धः “तथा” तेन तदप्रामाण्यप्रकारेण ।

[^1577]: “यस्या सा”  \[श्र॰\]  ।


[^1578]: “–स्माज्ज्ञायते”  \[श्र॰\]  ।


[^1579]: “–ल्पितं कुत”  \[ब॰\] ,  \[आ॰\]  ।


[^1580]: उपमानम् – \[आ॰ टि॰\]  ।


 विवृतिव्याख्यानम्–

कारिकां विवृण्वन्नाह–““आगम”” इत्यादि । यो[^1581] यस्य अविसंवादकः पुरुषः स तस्य आप्तः तस्य वचनम् “आगमः” तेन “आहितः संस्कारो” यस्य “तदर्थदर्शिन” आगमार्थदर्शिनः “तन्नामप्रतिपत्तिः” आगमार्थाभिधानप्रतिपत्तिः “साकल्येन” अनवयवेन या काचित् तदर्थदर्शिनः तन्नामप्रतिपत्तिः सा “प्रमाणमप्रमाणं वा ?” “स्यात्” इत्यध्याहारः । यदि प्रमाणम्; प्रमाणसङ्ख्याव्याघातः । अथ अप्रमाणम्; तर्हि उपमानमप्यप्रमाणं स्यादविशेषात्, अतः स एव तत्सङ्ख्याव्याघातः । ननु तस्य[^1582] तत्प्रतिपत्तिरुपमानमेव[^1583] तच्च[^1584] प्रमाणमिष्टमेव इत्युक्तदोषानवकाश इत्याशङ्क्याह–““न पुनः”” इत्यादि । “न पुनः” नैव “उपमानमेव” तत्प्रतिपत्तिरित्यनुवर्त्तते । किन्तु ततोऽन्यापि विद्यते इत्यभिप्रायः । अत्रोदाहरणमाह–““यथा”” इत्यादि । ““यथा”” इत्युदाहरणप्रदर्शने, “एतस्मा-” न्नगरादेः “पूर्व पश्चिममुत्तरं[^1585] दक्षिणं वा ग्रामधानकं” ग्रामविशेषस्येयं सञ्ज्ञा “एतन्नामकं” एतदनिर्दिष्टं नाम यस्य तत्तथोक्तम् “इत्येवमाहितसंस्कारस्य” पुंसः “पुनस्तद्दर्शिनो” यत् तत् ““एतस्मात्”” इत्यनेन ““ग्रामधानकम्”” इत्यनेन चोक्तम् तत्पश्यतीत्येवशीलस्य “तन्नामप्रतिपत्तिः” ग्रामधानकनामप्रतिपत्तिः । चशब्दोऽत्र द्रष्टव्यः । ““एतस्मात्”” इत्यनेन अपेक्षं प्रत्यक्षार्थान्तरमुक्तम्[^1586] ““पूर्वम्”” इत्यादिना[^1587] तु तदपेक्षं ग्रामधानकम् । अत[^1588] एवाऽस्य[^1589] विशेषः । भवतु इयं[^1590] प्रमाणं को दोषः इति चेत् ? अत्राह–““कश्च”” इत्यादि । “कश्च ?” न कश्चिद् “अयम्” परेणोच्यमानो “निश्चयोऽ”वश्यम्भावः । कोऽसौ ? इत्याह–“सञ्ज्ञासञ्ज्ञिसम्प्रतिपत्तिसाधनमेव[^1591] समक्षेऽर्थे प्रमाणान्तरं न पुनः सङ्ख्यादिप्रतिपत्तिसाधनमिति”[^1592] किन्तु तदपि स्यादिति भावः । एतदेव दर्शयन्नाह–

[^1581]: तुलना–रजस्तमोभ्या निर्मुक्तास्तपोज्ञानबलेन ये । येषा त्रिकालममल ज्ञानमव्याहत सदा ॥ आप्ता शिष्टा विबुद्धास्ते तेषा वाक्यमसशयम् । सत्य वक्ष्यन्ति ते, कस्मादसत्य नीरजस्तमा ॥ – \[चरक॰ सू॰ ११ । १८–१९ ।\]  आप्त खलु साक्षात्कृतधर्मा यथादृष्टस्यार्थस्य चिख्यापयिषया प्रयुक्त उपदेष्टा । – \[न्यायभा॰ १ । १ । ७ । साङ्ख्यका॰ माठर॰ का॰ ५ । युक्तिदी॰ पृ॰ ४६ ।\]  आप्तेनोच्छिन्नदोषेण सर्वज्ञेनागमेशिना । भवितव्य – \[रत्नक॰ श्लो॰ ५ ।\]  यो यत्राविसवादक स तत्राप्त ततोऽपरोऽनाप्त । – \[अष्टश॰ अष्टसह॰ पृ॰ २३६ ।\] 


[^1582]: आगमार्थदर्शिन ।


[^1583]: तन्नामप्रतिपत्ति ।


[^1584]: उपमानम् ।


[^1585]: “–त्तरं वा ग्रा–”  \[श्र॰\]  ।


[^1586]: नगरादि – \[आ॰ टि॰\]  ।


[^1587]: “–ना च तद–”  \[ब॰\] ,  \[श्र॰\]  ।


[^1588]: प्रसिद्धसाधर्म्याद्यभावात् – \[आ॰ टि॰\]  ।


[^1589]: “एव योऽस्य”  \[आ॰\]  ।


[^1590]: नामप्रतिपत्तिः – \[आ॰ टि॰\]  ।


[^1591]: “–सञ्ज्ञिप्रतिपत्ति–”  \[श्र॰\]  ।


[^1592]: द्वित्वादिसङ्ख्याया अपि अपेक्षाबुद्धिजन्यत्वात् प्रमाणान्तरत्वप्रसक्तिरिति भाव – \[आ॰ टि॰\]  ।


इदमल्पं महद्दूरमासन्नं प्रांशु नेति वा ।  
व्यपेक्षातः समक्षेऽर्थे विकल्पः साधनान्तरम्[^1593] ॥ २१ ॥  

[^1593]: साधनान्तर प्रमाणान्तर स्यात् । किम् ? विकल्पो निश्चय । तस्योल्लेखमाह– इदमस्मादल्पम्, इदमस्मान्महत्, इदमस्मादासन्नम्, इदमस्मात्प्राशु दीर्घञ्च, इदमस्मान्न प्राशु इति । वाशब्द परस्परसमुच्चये । कस्मिन् ? समक्षे प्रत्यक्षे पदार्थे । कुत ? व्यपेक्षात, विरुद्धस्य प्रतिपक्षस्यापेक्षा कथञ्चिदजहद्वृत्ति तत इति । एवम् अल्पमहत्त्वादिसङ्कलनमपि परप्रमाणसख्यानियमं विघट- यतीत्यर्थः । – \[लघी॰ ता॰ पृ॰ ४० ।\]  तुलना–एकविषाणी खङ्गः सप्तपर्णो विषमच्छदः इत्याहितसंस्काराणां पुनस्तत्प्रत्यक्षदर्शिनामभिज्ञानं किन्नाम प्रमाणं स्यात् ? तथा स्त्र्यादिलक्षणश्रवणात् तथादर्शिनः समभिज्ञानं सङ्ख्यादिप्रतिपत्तिश्च पूर्वापरनिरीक्षणात् पश्यताञ्च नामयोजना उपमानवत् सर्वं प्रमाणान्तरम् । – \[सिद्धिबि॰, टी॰ पृ॰ १५०ब्। । परीक्षामु॰ ३ । ५–१० । प्रमाणनय॰ ३ । ५–६ । प्रमाणमी॰ १ । २ । ४ ।\]  उद्धृतोऽयं श्लोकः–“समक्षार्थे” – \[स्या॰ र॰ पृ॰ ४९८ । प्रमेयर॰ ३ । ५ । प्रमाणमी॰ पृ॰ ३५ ।\] 


  
विवृतिः–दृष्टेष्वर्थेषु परस्परव्यपेक्षालक्षणम्[^1594] अल्पमह[^1595]त्त्वादिज्ञानमधरोत्तरादिज्ञानं[^1596] द्वित्वादिसङ्ख्याज्ञानमन्यच्च प्रमाणमविसंवाकत्वादुपमानवत् । अर्थापत्तिः अनुमानात् ✢[^1597] प्रमाणान्तरं न वा इति किन्नश्चिन्तया सर्वस्य परोक्षेऽन्तर्भावात्✢[^1598] । तत्समञ्जसं प्रत्यक्षं परोक्षञ्चेति द्वे एव प्रमाणे अन्यथा तत्सङ्ख्यानवस्थानात् ।

[^1594]: “परस्परं व्य–”  \[ई॰ वि॰\]  ।


[^1595]: “अल्पबहुत्वादि–”  \[ई॰ वि॰\]  ।


[^1596]: तुलना–तेषां द्व्यादिसङ्ख्याज्ञानं प्रमाणान्तरम्, गणितज्ञसङ्ख्यावाक्याहितसंस्कारस्य प्रतिपाद्यस्य पुनर्दृयादिषु सङ्ख्याविशिष्टद्रव्यदर्शनादेतानि द्व्यादीनि तानीति सञ्ज्ञासञ्ज्ञिसम्बन्धप्रतिपत्तिर्द्व्यादिसङ्ख्याज्ञानप्रमाणफलमिति प्रतिपत्तव्यम् । तथोत्तराधर्यज्ञानं सोपानादिषु स्थविष्ठज्ञानं पर्वादिषु महत्त्वज्ञानं स्ववंशादिषु, संस्थानज्ञानं त्र्यस्रादिषु, वक्रर्ज्वादिज्ञानञ्च क्वचित्प्रमाणान्तरमायातम् । – \[तत्त्वार्थश्लो॰ पृ॰ २४२ ।\] 


[^1597]: ✢ एतन्दतर्गतः पाठो नास्ति ई॰वि॰ ।


[^1598]: तुलना–अनुमानोपमानागमार्थापत्तिसम्भवाभावान्यपि प्रमाणानीति केचिन्मन्यन्ते तत्कथमेतदिति ? अत्रोच्यते–सर्वाण्येतानि मतिश्रुतयोरन्तर्भूतानि इन्द्रियार्थसन्निकर्षनिमित्तत्वात् । – \[तत्त्वार्थाधि॰ भा॰ १ । १२ ।\]  उपमानार्थापत्त्यादीनामत्रैवान्तर्भावात् – \[सर्वार्थसि॰ १ । ११ ।\]  अर्थापत्त्यादेरनुमानव्यतिरेकेऽपि परोक्षेन्तर्भावात् । – \[अष्टश॰, अष्टसह॰ पृ॰ २८१ ।\] 


 कारिकार्थः–

“विकल्प”शब्दः प्रत्येकमभिसम्बध्यते, “इदमल्पमिति” विकल्पः, “इदं महदिति” विकल्पः, “इदं दूरमिति” विकल्पः, “इदमासन्नमिति” विकल्पः, “इदं प्रांशु” इति विकल्पः, तथा “अल्पं नेति विकल्पः महन्नेति, दूरं नेति, आसन्नं नेति, प्रांशु नेति । वा”शब्दः पक्षान्तरसूचकः । कुतोऽसौ विकल्पो जायते[^1599] ? इत्याह–““व्यपेक्षातः”” इति । आमलकापेक्षया बिल्वं महत् देवदत्तसमीपकूपापेक्षया पर्वतादिकं दूरम्, एवमन्यत्रापि योज्यम् । इदमल्पमित्यादिग्रहणमुपलक्षणम्, तेन अधरोत्तरादिविकल्पस्य द्वित्वादिविकल्पस्य च ग्रहणम् । क्वासौ जायते ? इत्याह–“समक्षेऽर्थे ।” स किम् ? इत्याह–“साधनान्तरं” प्रमाणान्तरम् ।

[^1599]: “जात”  \[ब॰\]  ।


 विवृतिव्याख्यानम्–

कारिकां विवृण्वन्नाह–““दृष्टेषु””[^1600] इत्यादि । “दृष्टेषु” प्रत्यक्षेषु “अर्थेषु परस्परम्” अन्योन्यं “व्यपेक्षालक्षणं” यस्य तत्तथोक्तम् । किं तत् ? “अल्पमहत्त्वादिज्ञानम्,” आदिशब्देन दूरादि गृह्यते । तथा “अधरोत्तरादिज्ञानम्” अत्रापि आदिशब्देन मध्यादिज्ञानपरिग्रहः[^1601] । “द्वित्वादिसङ्ख्याज्ञानम्,” इहापि आदिशब्देन त्रित्वादिसङ्ख्याज्ञानपरिग्रहः । “अन्यच्च” पूर्वापरादिज्ञानम् । तत्किम् ? इत्याह–“प्रमाणम्[^1602] ।”  कुत ? “अविसंवादकत्वात् ।” किमिव ? इत्याह–“उपमानवदिति[^1602] ।” एवं नैयायिकमीमांसकयोः प्रमाणान्तरसम्प्लवं[^1603] तदभिमतप्रमाणसङ्ख्यानियमनाशक[^1604] निरूप्य इदानीं मीमांसकाभिताऽर्थापत्ति विचिन्तयन्नाह–““अर्थापत्तिः”” इत्यादि । याऽसौ– 
प्रमाणषट्कविज्ञातो[^1605] यत्रार्थोऽनन्यथाभवन् ।  
अदृष्टं कल्पयेदन्य सार्थापत्तिरुदाहृता[^1606] ॥  \[मी॰ श्लो॰ अर्था॰ श्लो॰ १\]   

[^1600]: “दृष्टेत्यादि”  \[ब॰\]  ।


[^1601]: तुलना– तरुपङ्क्त्यादिसन्दृष्टौ एकपादपदर्शनात् । द्वितीयशाखिविज्ञानादाद्योसाविति निश्चयः ॥ प्रमाणान्तरमासक्तं सादृश्याद्यनपेक्षणात् । – \[तत्त्वसं॰ पृ॰ ४५० ।\] 


[^1602]: “इत्यत्राह”  \[ब॰\] ,  \[श्र॰\]  ।


[^1603]: एकत्र प्रमेये बहूना प्रमाणाना प्रवृत्ति सम्प्लव ।


[^1604]: “–नियमविना–”  \[श्र॰\]  ।


[^1605]: व्याख्या–यत्र देशकालादौ प्रत्यक्षानुमानोपमानशाब्दार्थापत्त्यभावलक्षणै षड्भि प्रमाणै परिच्छिन्नोऽर्थोऽन्यथा नोपपद्यते यद्येवम्भूतोऽर्थो न भवेदित्येव या परोक्षार्थविषया कल्पना साऽर्थापत्ति प्रमाणमुदाहृता शबरस्वामिना । – \[तत्त्वसं॰ प॰ पृ॰ ४५६ ।\] 


[^1606]: उद्धृतोऽयम्–“नान्यथा भवेत्” – \[मी॰ श्लो॰ । प्रश॰ व्यो॰ पृ॰ ५९० । तत्त्वार्थश्लो॰ पृ॰ २१६ । सन्मति॰ टी॰ पृ॰ ५७८ ।\]  “कल्पयत्यन्य” – \[तत्त्वसं॰ पृ॰ ४५६ । सन्मति॰ टी॰ पृ॰ ५७८ ।\]  प्रकृतपाठ – \[प्रमेयक॰ पृ॰ १८७ । स्या॰ र॰ पृ॰ २७६ । रत्नाकराव॰ २ । १ ।\] 


 इत्येतल्लक्षणलक्षिता मीमांसकैः[^1607] परिकल्पितार्थापत्तिः सा ““अनुमानात् प्रमाणान्तरं नवा”[^1608] इति किन्नश्चिन्तया ?” अयमभिप्रायः–अर्थापत्त्युत्थापकार्थस्य[^1609] साध्याभावे[^1610] नियमेनाऽनुपपद्यमानस्य अविनाभावस्वभावलिङ्गलक्षणलक्षितत्वात् लिङ्गत्वमेवोपपपन्नम् । तत्प्रभवञ्च[^1611] ज्ञानमनुमानमेवेति । अतः– 
प्रत्यक्षमनुमानञ्च शाब्दञ्चोपमया सह ।  
अर्थापत्तिरभावश्च षट्प्रमाणानि जैमिनेः[^1612] ॥  \[षड्द॰ समु॰ श्लो॰ ७२ ?\]   

[^1607]: “–सकपरिकल्पि–”  \[ब॰\]  ।


[^1608]: “न चेदिति”  \[ब॰\] , “न चेति”  \[श्र॰\]  ।


[^1609]: पीनत्वस्य – \[आ॰ टि॰\]  ।


[^1610]: रात्रिभोजनाभावे – \[आ॰ टि॰\]  ।


[^1611]: लिङ्गप्रभवञ्च ।


[^1612]: तुलना– प्रत्यक्षमनुमानञ्च शाब्दञ्चोपमया सह । अर्थापत्तिरभावश्च षडेते साध्यसाधकाः । – \[तत्त्व स॰ प॰ पृ॰ ४५० ।\] 


 इति कुमारिलस्य वदतः प्रमाणसख्याव्याघातः,[^1613] प्रभाकरस्य च अभावं प्रत्यक्षविशेषं[^1614] वदतः “पञ्च[^1615] प्रमाणानि” इति[^1616] ।

[^1613]: अर्थापत्तेरनुमानेऽन्तर्भावात् पञ्चसङ्ख्यापत्ते – \[आ॰ टि॰\]  ।


[^1614]: “प्रत्यक्षादिविशेषं”  \[ब॰\] ,  \[श्र॰\]  ।


[^1615]: तत्र पञ्चविध मान प्रत्यक्षमनुमा तथा । शास्त्रं तथोपमानार्थापत्तीति गुरोर्मतम् ॥ – \[प्रक॰ पं॰ पृ॰ १२७ ।\] 


[^1616]: प्रमाणसङ्ख्याव्याघात इति सम्बन्ध, तस्य चत्वारि एव स्युः – \[आ॰ टि॰\]  ।


 अर्थापत्ति अनुमानादतिरिक्त प्रमाणमिति वदतो मीमासकस्य पूर्वपक्ष–

ननु चार्थापत्तेः स्वरूपादिभेदात् प्रत्यक्षादिभ्यो भेदप्रसिद्धेः कथं प्रमाणसङ्ख्याव्याघातः ? तथा च प्रयोगः–अर्थापत्तिः प्रत्यक्षादिभ्यः प्रमाणान्तरम्, विभिन्नस्वरूपत्वात्, यद्यतो विभिन्नस्वरूपं तत्ततः प्रमाणान्तरं यथा प्रत्यक्षादनुमानम्, प्रत्यक्षादिभ्यो विभिन्नस्वरूपा चार्थापत्तिरिति । नच विभिन्नस्वरूपत्वमसिद्धम्, तथाहि–तस्याः स्वरूपम्–दृष्टः[^1617] श्रुतो वाऽ  र्थोऽन्यथा नोपपद्यते इत्यदृष्टार्थकल्पना । तत्र दृष्टः[^1618] प्रत्यक्षादिभिः पञ्चभि प्रमाणैरुपलब्धः, श्रुतः लौकिकाद् वैदिकाद्वा वाक्यादवगतः तस्मादनुपपद्यमानाद् या अर्थान्तरकल्पना सा अर्थापत्तिः । सा च षट्प्रकारा भवति प्रत्यक्षादिनिमित्तभेदात् । तत्र प्रत्यक्षप्रतिपन्नदाहाख्यकार्यान्यथानुपपत्त्या[^1619] वह्नेर्दाहशक्तिकल्पना प्रत्यक्षपूर्विका अर्थापत्तिः । देशान्तरप्राप्तेर्लिङ्गादनुमिताऽऽदित्यगत्यन्यथानुपपत्त्या आदित्ये गमनशक्तिकल्पना अनुमानपूर्विका । तथा उपमानज्ञानावगतगवयसारूप्यविशिष्टगोपिण्डान्यथानुपपत्त्या[^1620] तस्य[^1621] तज्ज्ञा[^1622]नग्राह्यशक्तिकल्पना[^1623] उपमानपूर्विका ।

[^1617]: अर्थापत्तिरपि दृष्टः श्रुतो वार्थोऽन्यथा नोपपद्यते इत्यर्थकल्पना, यथा जीवति देवदत्ते गृहाभावदर्शनेन बहिर्भावस्यादृष्टस्य कल्पना । – \[शाबरभा॰ १ । १ । ५ ।\]  विना कल्पनयाऽर्थेन दृष्टेनानुपपन्नताम् । नयना दृष्टमर्थं सार्थापत्तिस्तु कल्पना ॥ दृष्टेनार्थेन दृष्टस्यार्थस्यार्थान्तरकल्पनायामसत्यामनुपपत्तिमापादयता साऽर्थान्त- रकल्पना साऽर्थापत्तिः । – \[प्रक॰ प॰ पृ॰ ११३ ।\]  प्रमितस्यार्थस्य अर्थान्तरेण विनाऽनुपपत्तिमालोच्य तदुपपत्तये याऽर्थान्तरकल्पना साऽर्थापत्ति । – \[शास्त्रदी॰ पृ॰ २९० । न्यवि॰ पृ॰ १५२ । तन्त्ररह॰ पृ॰ १३ । प्रभाकरवि॰ पृ॰ ५३ ।\] 


[^1618]: दृष्ट पञ्चभिरप्यस्माद् भेदेनोक्ता श्रुतोद्भवा । प्रमाणग्राहिणीत्वेन यस्मात्पूर्वविलक्षणा ॥ – \[मी॰ श्लो॰ अर्था॰ श्लो॰ २ ।\]  दृष्टशब्देन यद्यप्युपलब्धमात्रमुच्यते तथापि श्रुतशब्दसन्निधानात् गोबलीवर्दन्यायेन शब्दप्रमितव्यतिरिक्तमुच्यते । – \[बृह॰ पं॰ पृ॰ ११७ । मी॰ श्लो॰ न्यायर॰ पृ॰ ४५० ।\] 


[^1619]: स्फोट – \[आ॰ टि॰\]  ।


[^1620]: सादृश्य ।


[^1621]: सारूप्यविशिष्टगोपिण्डस्य – \[आ॰ टि॰\]  ।


[^1622]: “तज्ज्ञानग्राहकशक्ति–”  \[श्र॰\]  ।


[^1623]: उपमानज्ञान ।


ता[^1624] एता अर्थापत्तय प्रमाणान्तरम् अतीन्द्रियशक्तिविषयत्वात् । न खलु शक्तयः प्रत्यक्षपरिच्छेद्याः अतीन्द्रियत्वात् । नाप्यनुमानपरिच्छेद्याः, प्रत्यक्षाविषये अनुमानस्याऽप्रवृत्ते तत्पूर्वकत्वात्तस्य[^1625][^494] । प्रत्यक्षेण हि प्रतिपन्ने प्रतिबन्धे[^1626] अनुमान प्रवर्त्तते । न च शक्तेरतीन्द्रियत्वेन अध्यक्षागोचरत्वे ततः[^1217] केनचिल्लिङ्गेन सह अस्याः प्रतिबन्धप्रतिपत्तिर्युक्ता । नाप्यन्वयव्यतिरेकाभ्यां तत्प्रतिपत्तिः;[^712] प्रत्यक्षाविषये तत्प्रवृत्तेरेवाऽसभवात्[^1627] । नाप्यनुमानात् प्रतिबन्धप्रतिपत्तिः, तद्धि इदमेव, अन्यद्वा तत्प्रतिपत्तौ प्रवर्तेत ? न तावदिदमेव, चक्रकप्रसङ्गात्–सति हि प्रतिबन्धग्रहणे अनुमानप्रवृत्तिः, तद्ग्रहणञ्च शक्तिप्रति  पत्तौ, तत्प्रतिपत्तिश्चानुमानप्रवृत्तौ, तत्प्रतिपत्ति तत्प्रवृत्ति श्च प्रतिबन्धग्रहणे इति । अथान्यतोऽनुमानात्तत्प्रतिबन्धप्रतिपत्तिः; ननु तदपि प्रतिबन्धप्रतिपत्तौ सत्यां प्रवर्त्तते, तत्र च प्रतिबन्धप्रतिपत्तिः प्रथमानुमानात्, तदन्तराद्वा स्यात् ? प्रथमपक्षेऽन्योन्याश्रय– सिद्धे हि द्वितीयानुमाने ततः प्रसिद्धप्रतिबन्धाल्लिङ्गात् प्रथमानुमानसिद्धिः, तत्सिद्धौ च अतः[^1628] प्रसिद्धप्रतिबन्धाल्लिङ्गाद् द्वितीयानुमानसिद्धिरिति । द्वितीयपक्षे त्वनवस्था–अनुमानान्तरेऽपि प्रतिबन्धप्रतिपत्तेः अनुमानान्तरादेव प्रसिद्धेः । नहि तत्[^1629] प्रतिबन्धप्रतित्तिं विना स्वसाध्यसिद्धये प्रभवति । शब्दोपमानयोस्तु शक्तिप्रतिपत्तौ सम्भावनैव नास्ति; शब्दसादृश्याभ्यां विनैव तत्प्रतिपत्तिप्रतीतेः[^1630] । अतः[^1631] अर्थापत्तेरेव शक्तिविषयत्वं युक्तम् ।

[^494]: अनुमानस्य ।


[^712]: अविनाभाव ।


[^1217]: प्रत्यक्षात् – \[आ॰ टि॰\]  ।


[^1624]: शक्तयोऽपि च भावाना कार्यार्थापत्तिकल्पिता । प्रसिद्धा पारमार्थिक्य प्रतिकार्य व्यवस्थिता । – \[मी॰ श्लो॰ शून्य॰ श्लो॰ २५४ ।\]  तेनार्थापत्तिपूर्वत्वमत्र यत्र च कारणे । कार्यादर्शनत शक्ते रस्तित्व सम्प्रतीयते । कार्यस्य ननु लिङ्गत्व न सम्बन्धानपेक्षणात् । दृष्ट्वा सम्बन्धिता चैषा शक्तिर्गम्येत नान्यथा । तद्दर्शने तदानी च प्रत्यक्षादेरसभवात् । अर्थापत्ते प्रमाणत्व त्रैलक्षण्याद्विना भवेत् । शक्तिकल्पनाप्यर्थापत्तिरेवेत्याह “यत्रेति ।” चोदयति “कार्यस्येति ।” कारणवत्तया शक्ति कल्प्यते, कार्याच्च कारणबुद्धिरनुमानमिति । निराकरोति “नेति ।” कारणमाह “सम्बन्धेति ।” बीजे सत्यङ्कुरोत्पत्तिदर्शनाद् बीजकारणत्वमवगम्यते, सत्यपि तस्मिन् मूषिकाघ्राते अङ्कुरानुत्पत्तेरकारणत्व तदिद कारणाकारणत्वव्याघातपरिजिहीर्षया शक्तिकल्पनम्, सम्बन्धज्ञानानपेक्षत्वान्नानुमानम् इतश्च नानुमानमित्याह “–दृष्ट्वेति” सार्द्धेन । सम्बन्धिग्रहणपूर्वक हि सम्बन्धग्रहणम्, न च शक्ते प्रत्यक्षग्रहण सम्भवति अतोऽवश्य सम्बन्धग्रहणवेलाया शक्तिग्रहणमभ्युपगन्तव्यम् । अर्थापत्तिर्हि त्रैलक्षण्यवर्जिता शक्नोति ता ग्रहीतुमिति । – \[मी॰ श्लो॰ अर्था॰, न्यायर॰ पृ॰ ४६२–६३ । शास्त्रदी॰ पृ॰ ३०६ ।\] 


[^1625]: प्रत्यक्षपूर्वकत्वात् ।


[^1626]: अविनाभावे – \[आ॰ टि॰\]  ।


[^1627]: अन्वयव्यतिरेक ।


[^1628]: प्रथमानुमानात् ।


[^1629]: अनुमानान्तरम् ।


[^1630]: शक्तिप्रतिपत्तेः ।


[^1631]: ““अतः”” नास्ति  \[आ॰\]  ।


तथा शब्दसाधनार्थाप्रतिपत्त्यन्यथानुपपत्त्या[^1632] शब्दस्य वाचकशक्तिमवगम्य तदन्यथानुपपत्त्या[^1633] तस्य[^1634] नित्यत्वकल्पना अर्थापत्तिपूर्विकाऽर्थापत्तिः ।

[^1632]: “–र्थप्रतीत्यन्य–”  \[श्र॰\] ,  \[ब॰\]  ।


[^1633]: वाचकशक्त्यन्यथानुपपत्त्या ।


[^1634]: शब्दस्य ।


“पीनो देवदत्तो दिवा न भुङ्क्ते” इति वाक्यश्रवणात् रात्रौ भोजनकल्पना श्रुतार्थापत्तिः । नहीदं[^1635] श्रूयमाणं वाक्यमेव तत्प्रतिपत्तिनिबन्धनम्; पीनादिपदानां स्वार्थप्रतिपादनपरतया रात्रिभोजनलक्षणार्थप्रतिपादनसामर्थ्यानुपपत्तेः । अथ पदसमुदायात् तत्प्रतिपत्तिः; तन्न; अस्य अन्यार्थप्रतिपादनपरत्वात्[^1636] । श्रूयमाणेन हि पदसमुदायेन देवदत्तस्य पीनस्य रसायनाद्यभावे दिवाभोजननिषेध एव प्रतिपाद्यते न तु रात्रि  भोजनविधिः, विधिप्रतिषेधयोः परस्परपरिहारस्थितिलक्षणविरोधतो मिथः संसर्गाभावात् । न[^1637] चानन्वितस्य[^1638] पदार्थसमुदायस्य वाक्यार्थता दृष्टेष्टा वा, प्रतीतिविरोधात् । नापि तथा[^1639]विधे[^1640] पदसमुदाये अभिधात्री[^1641] तात्पर्यशक्तिर्वाऽस्तीति । अतः अर्थापत्तित एव रात्रिभोजनलक्षणोऽर्थः प्रतीयते इति प्रमाणान्तरं श्रुतार्थापत्तिः सिद्धा । तदुक्तम्–

[^1635]: वचनस्य श्रुतस्यैव सोऽप्यर्थः कैश्चिदाश्रितः । तदर्थोपप्लुतस्यान्यैरिष्टोवाक्यान्तरस्य तु । न तावछूयमाणस्य वचसोऽर्थोऽयमिष्यते । न ह्यनेकार्थता युक्ता वाक्ये वाचकता तथा । पदार्थान्वयरूपेण वाक्यार्थो हि प्रतीयते । न रात्र्यादिपदार्थश्च दिवावाक्येन गम्यते । न दिवादिपदार्थाना संसर्गो रात्रिभोजनम् । न भेदो येन तद्वाक्य तस्य स्यात् प्रतिपादकम् । अन्यार्थव्यापृतत्वाच्च न द्वितीयार्थकल्पना । तस्माद्वाक्यान्तरेणायं बुद्धिस्थेन प्रतीयते । प्रमाणं तस्य वक्तव्य प्रत्यक्षादिषु यद्भवेत् । न ह्यनुच्चारिते वाक्ये प्रत्यक्ष तावदिष्यते । नानुमान न चेद हि दृष्ट तेन सह क्वचित् । यदि त्वनुपलब्धेऽपि सम्बन्धे लिङ्गतेष्यते । तदुच्चारणमात्रेण सर्ववाक्यमितिर्भवेत् । श्रुतस्यैव शब्दस्य तत्प्रतिपादकत्व केचित्कल्पयन्ति, अन्ये तु शब्दान्तरमेव तत्प्रतिपादकमिति, तत्रानन्तरपक्ष निराकरोति “न तावदिति ।” कारणमाह “–न हीति ।” किञ्च यदि वाक्यं वाचकं स्यात् स्यादप्यनेकार्थता न तु वाक्यं वाचकमित्याह “वाचकतेति ।” कथ तर्हि वाक्यार्थप्रतीतिरत अह “–पदार्थेति ।” किमिति रात्रिभोजन दिवावाक्यस्यार्थो न भवत्यत आह “–न रात्रीति ।” न हि रात्र्यादिपदार्था दिवावाक्यपदैरभिधीयन्ते, ते कथमन्वितरूपतया तद्वाक्यार्थीभवेयुरिति । यद्यपदार्थोऽपि रात्रिभोजन दिवादिपदाना ससर्गो भेदो वा स्यात्ततोऽपि तस्यैव वाक्यस्यार्थ स्यात् न तु तदस्तीत्याह “न दिवेति ।” यद्यपि चानेकार्थता, तथापि एकस्मिन् प्रयोगे व्यापृतस्य नार्थान्तर सभवतीत्याह “–अन्यार्थेति ।” तस्माद्वाक्यान्तरस्यैव कल्पितस्यायमर्थो न तु श्रुतस्येत्याह “तस्मादिति ।” तस्य तु वाक्यस्य किं प्रमाणमिति विचारणीयमित्याह “–तस्येति ।” यच्च तदर्थान्तर तदा यद्यपि वाक्यार्थत्वादागमिक न निष्प्रमाणक तथापि तदेव वाक्य किं प्रमाणकमिति चिन्त्यमिति । तत्रार्थापत्तिरेव प्रमाणमिति वक्तु पूर्वेषा तावदसम्भव दर्शयितुमाह “न हीति ।” – \[मी॰ श्लो॰ अर्था॰, न्यायर॰ पृ॰ ४६४–६५ ।\] 


[^1636]: दिवा न भुङ्क्ते इति निषेधार्थप्रतिपादनपरत्वात् ।


[^1637]: मा भूत्ससर्ग को दोष इत्याह – \[आ॰ टि॰\]  ।


[^1638]: ससर्गरहितस्य ।


[^1639]: “तथाविधपद–”  \[श्र॰\]  ।


[^1640]: अन्यार्थप्रतिपादनतत्परे ।


[^1641]: साक्षात् शक्ति ।


तत्र प्रत्यक्षतो ज्ञाताद्दाहाद् दहनशक्तिता[^1642] । बह्नेरनुमितात् सूर्ये यानात्तच्छक्तियोगिता[^1643] ॥  
गवयोपमिताया[^1644] गोस्तज्ज्ञानग्राह्यशक्तिता । अभिधानप्रसिद्ध्यर्थमर्थापत्त्याऽवबोधितात्[^1645] ॥  
शब्दे[^1646] वाचकसामर्थ्यात् तन्नित्यत्वप्रमेयता[^1647] । अभिधा[^1648] नान्यथा सिद्धेरिति वाचकशक्तिता[^1649] ॥  
अर्थापत्त्यावगम्यैव तदन्यत्व[^1650] दनन्य गतेः पुनः । अर्थापत्त्यन्तरेणैव शब्दनित्यत्वनिश्चयः ॥  
दर्शनस्य परार्थत्वादित्यस्मिन्नभिधास्यते[^1651] ।  \[मी॰ श्लो॰ अर्था॰ श्लो॰ ३–७\]   

[^1642]: “–शक्तता”  \[ब॰\]  ।


[^1643]: गमनशक्ति – \[आ॰ टि॰\]  । ज्ञानाद्दाहाद्दहनशक्तता । वह्नेरनुमिता सूर्ये यानात्तच्छक्तियोग्यता ॥ – \[मी॰ श्लो॰ । स्या॰ र॰ पृ॰ २७८ ।\]  उद्धृतोऽयम् – \[तत्त्वस॰ पृ॰ ४५७ । प्रमेयक॰ पृ॰ १८८ । सन्मति॰ टी॰ पृ॰ ५७९ ।\] 


[^1644]: “गवयोपमिता या गौस्तज्ज्ञानग्राह्यता मता” – \[मी॰ श्लो॰ ।\]  “ग्राह्यशक्तता” – \[स्या॰ र॰ पृ॰ २७८ ।\]  उद्धृतोऽ यम् – \[प्रमेयक॰ पृ॰ १८८ । सन्मति॰ टी॰ पृ॰ ५७९ ।\]  तुलना–गवयोपमिता या गौस्तज्ज्ञानग्राह्यशक्तता । उपमाबलसभूतसामर्थ्येन प्रतीयते ॥ – \[तत्त्वस॰ पृ॰ ४५९ ।\] 


[^1645]: “–त्त्याविबोधि–”  \[आ॰\] ,  \[ब॰\]  ।


[^1646]: “शब्दे बोधकसामर्थ्यात्तन्नित्यत्वप्रकल्पनम्” – \[मी॰ श्लो॰ ।\] 


[^1647]: तस्य शब्दस्य नित्यत्वेन प्रमेयत्व परिच्छेद्यत्वम् – \[आ॰ टि॰\]  । उद्धृतोऽयम् – \[प्रमेयक॰ पृ॰ १८८ । सन्मति॰ टी॰ पृ॰ ५७९ । स्या॰ र॰ पृ॰ २७८ ।\] 


[^1648]: अभिधा नान्यथा सिद्ध्येदिति वाचकशक्तताम् । अर्थापपत्त्यावगम्यैव तदनन्यगते पुन ॥ – \[मी॰ श्लो॰ ।\]  “अर्थापत्त्यावगम्यैव” – \[तत्त्वस॰ पृ॰ ४५९ ।\]  “बाचकशक्तता । अर्थापत्त्यावगम्यैव” – \[स्या॰ र॰ पृ॰ २७८ ।\]  प्रकृतपाठ – \[प्रमेयक॰ पृ॰ १८८ ।\]  अभिधानमभिधा अर्थप्रतिपादनमिति यावत् । सा शब्दस्य अन्यथा–वाचकशक्त्या विना न सिद्ध्येदित्येव बोधकशक्तताम्, अवगम्य बुदध्वा, तदनन्यगते तस्या बोधकशक्तेरन्या गतिर्नास्ति शब्दनित्यत्वमन्तरेणेति । पुनरर्थापत्त्यन्तरेणैव शब्दस्य नित्यत्वनिश्चय । – \[तत्त्वस॰ पृ॰ ४५९ ।\] 


[^1649]: “–शक्तता”  \[ब॰\] ,  \[श्र॰\]  ।


[^1650]: एकया अर्थापत्त्या वाचकशक्तिमवगम्य अन्यया शब्दस्य नित्यत्व निश्चिनुयात् प्रमाता – \[आ॰ टि॰\]  ।


[^1651]: मीमासासूत्रे ।



पीनो दिवा न भुङ्क्ते चेत्येवमादिवचः श्रुतौ[^1652] । रात्रिभोजनविज्ञानं श्रुतार्थापत्तिरुच्यते[^1653] ॥  

[^1652]: “–श्रुतेः”  \[ब॰\]  ।


[^1653]: “शब्दार्थापत्तिरुच्यते” – \[स्या॰ र॰ पृ॰ २७८ ।\]  उद्धृतोऽयम् – \[तत्त्वस॰ पृ॰ ४५७ । प्रमेयक॰ पृ॰ १८८ । सन्मति॰ टी॰ पृ॰ ५७९ ।\] 


  \[मी॰ श्लो॰ अर्था॰ श्लो॰ ५१\]  इति ।
अभावार्थापत्तेस्तु लक्षणम्–

प्रमाणाभावनिर्णीतचैत्राभावविशेषितात् । गेहाच्चैत्रबहिर्भावसिद्धिर्या त्विह दर्शिता[^1654] ॥  
तामभावोत्थितामन्यामर्थापत्तिमुदाहरेत् ।  \[मी॰ श्लो॰ अर्था॰ श्लो॰ ८–९\]  इति ।  

[^1654]: “वर्णिता” – \[तत्त्वस॰ पृ॰ ४६० ।\]  उद्धृतोऽयम् – \[प्रमेयक॰ पृ॰ १८९ । सन्मति॰ टी॰ पृ॰ ५७९ । स्या॰ र॰ पृ॰ २७८ ।\]  व्याख्या–प्रत्यक्षादे प्रमाणस्याभावेन निवृत्त्या निर्णीतो निश्चितो यश्चैत्राभावः तेन विशेषिताद् गेहात् इह गृहे चैत्रो नास्तीत्यत चैत्रस्य जीवने सति या बहिर्भावसिद्धि बहिश्चैत्रो विद्यते इत्येवं निश्चयरूपा, इह भाष्ये वर्णिता शबरस्वामिना, तदन्यासामर्थापत्तीनामुपलक्षणार्थमुदाहतेति यावत् । यथा जीवति देवदत्ते गृहेऽदर्शनेन बहिर्भावस्य अदृष्टस्य कल्पनेति । – \[ तत्त्वसं॰ पं॰ पृ॰ ४६० ।\] 


[^1655]
जीवतो[^1656] हि चैत्रस्य-गृहेऽभावमवगम्य तदन्यथानुपपत्त्या बहिर्भावकल्पना अभावपूर्विका अर्थापत्तिः । अथ दृष्टेन अदृष्टसिद्धेः अनुमानमेवेयमित्युच्यते, तन्न, तत्सामग्र्यभावात् । पक्षधर्मतादिसामग्र्या हि यद्विज्ञानं जन्यते तदनुमानं प्रसिद्धम्, सा[^1657] चेह नास्ति । तथाहि–बहिर्भावविशिष्टे[^1658] चैत्रे चैत्रविशिष्टे[^1659] वा बहिर्भावे अनुमेये कस्य हेतुत्वम्–किं गृहाभावविशिष्टस्य चैत्रस्य, चैत्राभावविशिष्टस्य वा गृहस्य, गृहे[^1660] चैत्राभावस्य वा, गृहे चैत्रादर्शनस्य वा ? तत्र नैतेषां मध्ये अन्यतमोऽपि हेतुर्घटते; पक्षधर्मत्वाभावात् । नह्येते चैत्रधर्माः[^1661] तद्बहिर्भावधर्मा[^1662] वा ।

[^1655]: लक्षणा ।


[^1656]: “जोवतोऽस्य हि”  \[श्र॰\]  ।


[^1657]: पक्षधर्मतादिसामग्री ।


[^1658]: पक्षधर्माद्यनङ्गत्वाद् भिन्नैवाप्यनुमानत । बहिर्देशविशिष्टेऽर्थे देशे वा तद्विशेषिते । प्रमेये यो गृहाभाव पक्षधर्मस्त्वसौ कथम् ॥ तदभावविशिष्ट तु गृह धर्मो न कस्यचित् । गृहाभावविशिष्टस्तु तदासौ न प्रतीयते ॥ गम्यते तु गृह तत्र न च चैत्रः प्रतीयते । न चात्रादर्शनं हेतुर्यथाऽभावेऽभिधास्यते ॥ तेन वेश्मन्यदृष्टत्वादिति हेतुर्न कल्प्यते । अदर्शनादभावे च प्रमेयस्यावधारिते ॥ बहिर्भावमतिर्नासौ तेनादर्शनहेतुका । चैत्राभावस्य हेतुत्वं गेहेऽभावश्च सस्थित ॥ पक्षधर्मत्व तावन्निराकरोति “बहिरिति ।” गृहगतो ह्यभावो न देवदत्तस्य बहिर्देशस्य वा धर्म, अभावविशिष्टं तु गृह न कस्यचिद्धर्म इत्याह “गृहाभावेति ।” असौ देवदत्तो बहिर्देशो वेति । कथमित्याह “गम्यते इति ।” चैत्रग्रहणमुपलक्षणम्, गृहमेव गम्यते न चैत्रो बहिर्देशो वा । न चानवगतस्य धर्मावगति सभवतीति । यदि तु चैत्रादर्शन हेतुरित्युच्यते अत आह “न चेति ।” यथा ह्यभावेऽनुमेये लिङ्गत्वमभावस्य न सभवति तथाऽत्रापि पक्षधर्मत्वाभावादेव ।इतश्च नादर्शनस्य हेतुत्वमित्याह “–अदर्शनादिति ।” अदर्शनादभावेऽवगते पश्चादुपजायमाना बहिर्भावमतिर्नादर्शननिमित्ता भवितुमर्हतीति नाभावस्य लिङ्गत्व न च तस्य पक्षधर्मता इत्याह चैत्राभावस्येति । – \[मी॰ श्लो॰, न्यायर॰ पृ॰ ४५४–५५ ।\]  तुलना–  \[न्यायमं॰ पृ॰ ३७ ।\] 


[^1659]: “चैत्रस्य विशिष्टे बहिर्भावे”  \[श्र॰\]  ।


[^1660]: ““गृहे चैत्राभावस्य वा”” नास्ति  \[आ॰\]  ।


[^1661]: प्रथमहेतुद्वयापेक्षया – \[आ॰ टि॰\]  ।


[^1662]: द्वितीयहेतुद्वयापेक्षया – \[आ॰ टि॰\] 


किञ्च, प्रमेयानुप्रवेशप्रसङ्गात्[^1663] नेयमनुमानम्; तथाहि–आगमावगतजीवनस्य  चैत्रस्य गृहाभावेन बहिर्भावः कल्प्यते, अन्यथा[^1664] मृतेन अनेकान्तः स्यात् । अभावश्च गृहीतः, सन्[^1665] बहिर्भावमवगमयति नागृहीतो धूमवत् । अभावग्रहणञ्च सदुपलम्भकप्रमाणपञ्चकाभावपूर्वकम् । इह च सदुपलम्भकमस्त्येव जीवनग्राह्यागमाख्यं[^1666] प्रमाणम्, सति तस्मिन् कथमभावग्रहणं प्रवर्त्तेत इति ? प्रवर्त्तमानमेव[^1667] एतत्सदुपलम्भकं[^1668] प्रमाणं पृथग्विषयमवस्थापयति[^1669] । जीवनं हि अस्तित्वम्, आगमात् सामान्यतो यत्तस्य[^1670] प्रतिपन्नं तद् गृहेऽभाव परिच्छिन्दता प्रमाणेन[^1671] स्वविषयादन्यत्र[^1672][^1673] सङ्कोच्यते “बहिरस्य भावः गृहे त्वभाव” इति । तेन जीवतो गृहेऽभावलक्षणसाधनप्रतिपत्तेः बहिर्भावलक्षणसाध्यप्रतिपत्तिपूर्वकत्वसिद्धेः[^1674] सिद्धः प्रमेयानुप्रवेशः, अतः नेयमनुमानम् । नहि वह्न्याद्यनुमाने धूमादिलिङ्गग्रहणसमये अनुमेयप्रतिपत्तिः[^1675] प्रतीता, धूमादिग्रहणोत्तरकाल तत्प्रतिपत्तिप्रतीतेः । ननु अर्थापत्तावपि प्रमेयानुप्रवेशो दोषः समान एव,[^1676] सत्यमेव तत्; तथापि प्रमाणद्वयसमर्पितैकवस्तुविषयभावाभावसमर्थनार्थं[^1677] प्रवर्त्तमाना अर्थापत्तिः परामृशत्येव प्रमेयद्वयम्, अन्यथा[^1678] तत्सङ्घटनायोगात्[^1679] । अतश्च येयम्[^1680] आगमादनियतदेशतया क्वचिदस्तीति सवित्तिरभूत् सैवेयं गृहाभावे गृहीते “बहिरस्ति” इति संवित् संवृत्ता । तदतो वैलक्षण्यात् नानुमानमर्थापत्तिः ।

[^1663]: प्रमेयस्य साध्यस्य हेतुग्रहणकाल एव अनुप्रवेश ज्ञानम् । जीवतश्च गृहाभावः पक्षधर्मोऽत्र कल्प्यते । तत्सवित्तिर्बहिर्भाव न चाबुद्ध्वोपजायते ॥ अग्निमत्तानपेक्षा तु धूमवत्ता प्रतीयते । न तद्ग्रहणवेलायामग्न्यधीनं हि किञ्चन ॥ गेहाभावस्तु य शुद्धो विद्यमानत्ववर्जित । स मृतेष्वपि दृष्टत्वाद्बहिर्वृत्तेर्न साधक ॥ विद्यमानत्वससृष्टगृहाभावधियाऽनया । गेहादुत्कलितश्चैत्रो विद्यते बहिरेव हि ॥ गेहाभावत्वमात्र तु यत्स्वतन्त्र प्रतीयते । न तावता बहिर्भावश्चैत्रस्यैवाबधार्यते ॥ सिद्धे सद्भावविज्ञाने गेहाभावधियाऽत्र तु । गेहादुत्कलिता सत्ता बहिरेवावतिष्ठते ॥ तेनास्य निरपेक्षस्य व्यभिचारो मृतादिना । यस्य त्वव्यभिचारित्व न ततोऽन्यत्प्रतीयते ॥ तस्मात् प्रत्यक्षतो गेहे चैत्राभावे ह्यभावत । ज्ञाते यत्सत्त्वविज्ञान तदेवेद बहि स्थितम् ॥ पक्षधर्मात्मलाभाय बहिर्भाव प्रवेशित । तद्विशिष्टोऽनुमेय स्यात् पक्षधर्मान्वयादिभि ॥ पक्षधर्मादिविज्ञान बहि सबोधतो यदि । तैश्च तद्वोधतोऽवश्यमन्योन्याश्रयता भवेत् । अन्यथानुपपत्तौ तु प्रमेयानुप्रवेशिता । ताद्रूप्येणैव विज्ञानान्न दोष प्रतिभाति न ॥ येन बहिर्भावेन विशिष्टश्चैत्रोऽनुमातव्य, स पक्षीकृतजीवच्चैत्रधर्मतया गृहाभावस्यात्मलाभाय तत्प्रतीतिवेलायामेवानुप्रवेशित इति । तदेव सत्यपि यद्यनुमानत्वमिष्येत तत्स्फुटमितरेतराश्रयमित्याह “–पक्षधर्मादीति ।” नन्वर्थापत्तावपि तुल्योऽय दोष, तत्रापि हि गृहाभावमात्र मरणेनाप्युपपन्न न बहिर्भाव कल्पयति, विद्यमानत्वससृष्टस्तु कल्पयेत्, स त्वनवगते बहिर्भावे न शक्यतेऽवगन्तुम्, नचानवगत कल्पको भवति, तदबगमे च प्रमेयाभाव स्यादत आह “–अन्यथेति ।” अन्यथानुपपत्तिरूपे प्रमाणान्तरे योऽय विद्यमानत्वससृष्टगेहाभाबबुद्धावेव प्रमेयस्य बहिर्भावस्यानुप्रवेश स न दोष । कस्मात् ? ताद्रूप्येणैव ज्ञानात् । ईदृग्रूपमेव हि एतत्प्रमाण यदर्थञ्च यस्यासत्यर्थान्तरे मिथ प्रतिघातेनासम्भवमालोच्य अर्थान्तरकल्पनया प्रतिघात परिहृत्य सम्भवतीत्यत एव विलक्षणसामग्रीत्वेन प्रमाणान्तरत्वम् अनुपपत्तिरिति चावगतस्यार्थान्तरेण प्रतिघातश्चोच्यत इति । – \[मी॰ श्लो॰, न्यायर॰ पृ॰ ४५५–७७ । शास्त्रदी॰ पृ॰ २९७ ।\]  तुलना – \[न्यायम॰ पृ॰ ३७ ।\] 


[^1664]: केवलेन गृहाभावेन यदि बहिर्भावः कल्प्येत ।


[^1665]: “सच”  \[आ॰\] ,  \[ब॰\]  ।


[^1666]: “जीवग्राह्याग–”  \[आ॰\] ,  \[ब॰\]  ।


[^1667]: “वर्त्तमा–”  \[श्र॰\]  ।


[^1668]: जीवित्वग्राह्यागमाख्य प्रमाणम् ।


[^1669]: न हि निर्विषय प्रमाण भवति, एव च भावो गृहीतो नाभावस्तत्कथ स हेतुः, भाववदद्यापि साध्यत्वात् – \[आ॰ टि॰\]  ।


[^1670]: चैत्रस्य ।


[^1671]: अभावप्रमाणेन ।


[^1672]: गृहलक्षणात् ।


[^1673]: बहि ।


[^1674]: “बहिर्भावलक्ष्यसाध्य–”  \[ब॰\]  ।


[^1675]: वह्नि ।


[^1676]: “एवासत्यमेतत्”  \[ब॰\]  ।


[^1677]: जीवति चैत्र इति आगमाख्य प्रमाणम्, गृहे च नास्तीत्यभावप्रमाणम्, तत्समर्थनार्थं बहिरस्तीत्यर्थापत्ति प्रवर्त्तते अन्यथा प्रमाणद्वयस्य प्रवृत्तिर्न स्यात् – \[आ॰ टि॰\]  । आगमप्रमाणेन हि चैत्रस्य भावो विषयीकृतः अभावप्रमाणेन च तस्याभाव इति, अत चैत्रविषयकसद्भावाभावयोः अविरोधस्थापनार्थम् अर्थापत्तिः प्रवर्तते, सा च चैत्रो गृहे नास्ति बहिरस्ति इति प्रमेयद्वय परामृशति


[^1678]: अर्थापत्तिं विना ।


[^1679]: भावाभावयो – \[आ॰ टि॰\]  । भावाभावयो सघटनस्य अविरोधस्य अयोगात् अभावापत्ते ।


[^1680]: “योऽयम्”  \[श्र॰\]  ।


सम्बन्धग्रहणाभावाच्च[^1681][^1682] । भावाभावौ[^1683] हि न युगपद् वह्नि-धूमवद् एकत्रेन्द्रियप्रभ  वप्रत्यये प्रतिबद्धतया बोद्धुं शक्यौ, गृहाभावस्य हि व्याप्यत्वे बहिःसद्भावो व्यापकः, स च प्रत्यक्षेण अर्वाग्दर्शिभिः साक्षात्कर्त्तुमशक्यः अनन्तदेशवृत्तित्वात् । ननु[^1684] कश्चिद् द्वारि स्थितः कस्यचिद् देवदत्तादेः भावाभावौ गह्णाति–“यदा[^1685] एतस्य गृहेऽभावः तदा अन्यत्र सद्भावः” इत्येवं व्याप्तिग्रहणोत्तरकालं चैत्रादेर्निश्चितजीवनस्य गृहेऽभावाद्[^1686] बहिःसद्भावो निश्चीयते, सत्यम्; तथाप्यनुमानादस्या वैलक्षण्यम्–तत्र[^1687] हि सामान्येन अनियतदेशेन व्यापकेन सम्बन्धग्रहे सति उत्तरकालं[^1688] पक्षधर्मतानिश्चयसमये व्यापकस्य[^1689] नियतदेशतया[^1690] प्रतिपत्तिः, अत्र[^1691] तु वैपरीत्यम् । नहि गृहेऽभावात् नियतदेशतया चैत्रः प्रतीयते[^1692] । यादृश एव हि व्याप्तिकाले तादृश एव प्रयोगकालेऽप्यनियतदेशोऽसौ प्रतीयते ।

[^1681]: “–ग्रहणाभावाभावाच्च”  \[श्र॰\]  ।


[^1682]: नेयमनुमानमिति गतेन सम्बन्ध ।


[^1683]: गृहाभावबहिर्भावौ न च दृष्टौ नियोगत । साहित्ये तु प्रमाणञ्च तयोरन्यन्न विद्यते ॥ – \[मी॰ श्लो॰ अर्था॰ श्लो॰ ३१ ।\]  तुलना – \[न्यायम॰ पृ॰ ३७ ।\] 


[^1684]: गृहद्वारि स्थितो यस्तु बहिर्भाव प्रकल्पयेत् । यदैकस्मिन्नय देशे न तदाऽन्यत्र विद्यते ॥ तदाप्यविद्यमानत्व न सर्वत्र प्रतीयते । न चैकदेशे नास्तित्वाद् व्याप्तिर्हेतोर्भविष्यति । – \[मी॰ श्लो॰ अर्था॰ श्लो॰ ३४–३५ ।\] 


[^1685]: “यदि तस्य”  \[ब॰\]  ।


[^1686]: “गृहे भावाभावात्”  \[श्र॰\]  ।


[^1687]: अनुमाने हि ।


[^1688]: प्रयोगकाले ।


[^1689]: अग्ने ।


[^1690]: पर्वतादिस्थतया –  \[आ॰ टि॰\]  ।


[^1691]: अर्थापत्तौ ।


[^1692]: अपि तु बहिः यत्र कुत्राप्यस्ति इत्यनियतरूपेण ।


किञ्च, गृहद्वारवर्त्तिनो[^1693] गृहेऽभावस्य बहिःसद्भावेन सम्बन्धग्रहे[^1694] गृहे[^1695] चैत्रसद्भावेन बहिस्तदभावसाधने कथं सम्बन्धग्रहः स्यात् ? तदुक्तम्–[^1696]

[^1693]: “–द्वारप्रवर्त्ति–”  \[ब॰\]  ।


[^1694]: “–ग्रहो गृहे चैत्र”  \[ब॰\]  ।


[^1695]: ““गृहे”” नास्ति  \[आ॰\] ,  \[श्र॰\]  ।


[^1696]: “उक्तञ्च”  \[ब॰\]  ।


नन्वस्त्येव[^1697] गृहद्वा[^1698]रवर्तिनः[^1699] सङ्गतिग्रहः ।  
भावेनाभावसिद्धौ[^1700] तु कथमष[^1701][^1702] भविष्यति ॥  \[न्यायम॰ पृ॰ ३८\]   

[^1697]: “नन्वस्त्वेव”  \[आ॰\]  ।


[^1698]: “गृहद्वारे वर्तिनः” – \[न्यायमं॰ ।\] 


[^1699]: “–द्वारिवर्त्तिन”  \[ब॰\]  ।


[^1700]: “भावेन भावसिद्धौ” – \[न्यायम॰ ।\] 


[^1701]: “कथमेव”  \[श्र॰\]  ।


[^1702]: सम्बन्धः ।



न खलु गृहे चैत्रस्य सद्भावाऽन्यथानुपपत्त्या देशान्तरेषु तन्नास्तित्वावसाये गृहे तत्सद्भावस्य[^1703] देशान्तरे तन्नास्तित्वेन[^1704] अध्यक्षतः सम्बन्धग्रहो घटते, देशान्तराणामानन्त्यात् । कथमेवं[^1705] धूमस्य अनग्निव्यतिरेकनिश्चयः[^1706] इति चेत् ? किं तेन गृहीतेन प्रयोजनम् ? धूमज्वलनयोः अन्वयग्रहणसम्भवे व्यतिरेकग्रहणे तात्पर्याऽसम्भवात् । नहि भूयोदर्शनसुलभनियमज्ञानसम्पाद्यमानसाध्याधिगम[^1707]निर्वृत्तचेतसाम्[^1708][^1709] अनग्निव्यतिरेकनिश्चयेन किञ्चित् प्रयोजन साध्याधिगमस्य सम्पन्नत्वात् ? इह[^1691] पुनः अन्वयाधिगमसमय[^1710] एव गम्यधर्मस्य[^1711]  दुरधिगमत्वमुक्तम् अनन्तदेशवृत्तित्वात् । अथ अनुपलब्ध्या[^1712] तन्निश्रयः;[^1713] तन्न; गृहव्यतिरिक्तसकलदेशवर्तिनः तदभावस्य नियतदेशया[^1714] अनुपलब्ध्या निश्चेतुमशक्यत्वात् । तेषु[^1715][^1716] तेषु देशान्तरेषु गत्वा अनुपलब्ध्या तदभावः; इत्यष्यसुन्दरम् यतः–

[^1691]: अर्थापत्तौ ।


[^1703]: व्याप्यभूतस्य ।


[^1704]: व्यापकभूतेन ।


[^1705]: ननु चाग्न्याद्यभावेऽपि धूमादिव्यतिरेकिणाम । तद्देशागमनात् स्पष्टो व्यतिरेको न सिद्ध्यति । यस्य वस्त्वन्तराभाव प्रमेयस्तस्य दुष्यति । मम त्वदृष्टमात्रेण गमकाः सहचारिणः । य खलु वस्त्वन्तरेषु विपक्षेषु लिङ्गस्याभावावधारणमनुमानाय प्रार्थयते तस्यैव दोष, वय तु द्वित्रिचतुरेषु अवगताग्निसाहचर्याद् धूमाद्विपक्षादर्शनमात्रेण सहचारिणमग्निमनुमिमाना न सर्वविपक्षेषु धूमाभावावधारणं प्रार्थयामहे । नापि सर्वधूमवतामग्न्यन्वयमिति । – \[मी॰ श्लो॰, न्यायर॰ पृ॰ ४६० ।\] 


[^1706]: अनग्निप्रदेशानामानन्त्यात् – \[आ॰ टि॰\]  ।


[^1707]: “–निश्चयमज्ञान–”  \[श्र॰\]  ।


[^1708]: “–निवृत्तचे–”  \[ब॰\]  ।


[^1709]: प्रतिपतॄणाम् ।


[^1710]: “अन्वयावगम–”  \[ब॰\] ,  \[श्र॰\]  ।


[^1711]: बहि सद्भावस्य – \[आ॰ टि॰\]  ।


[^1712]: यत्र नोपलभ्यने तत्र नास्ति चैत्र – \[आ॰ टि॰\]  ।


[^1713]: व्यतिरेकमुखेन सम्बन्धनिश्चयः । नन्वेवमिनरत्रापि सम्बन्धोऽनुपलब्धितः । चैत्राभावस्य भावेन दृष्टत्वादुपपद्यते ॥ साहित्ये मितदेशत्वात्प्रसिद्धे चाग्निधूमयोः । व्यतिरेकस्य चादृष्टेर्गमकत्वं प्रकल्प्यते ॥ इह साहित्यमेवेदमेकस्य सहभाविनः । अनन्तदेशवर्तित्वान्न तावदुपपद्यते ॥ – \[मी॰ श्लो॰ अर्था॰ श्लो॰ १–४३ ।\] 


[^1714]: “नियतदेशतया”  \[ब॰\] ,  \[श्र॰\]  ।


[^1715]: “तेषु देशान्त–”  \[आ॰\] ,  \[श्र॰\]  ।


[^1716]: नन्वत्राविद्यमानत्वं गम्यतेऽनुपलब्धितः । मा चाप्रयत्नसाध्यत्वादकस्थस्यैव सिद्ध्यति ॥ नैतयाऽनुपलब्ध्याऽत्र वस्त्वभावः प्रतीयते । तद्देशाऽगमनात् सा हि दूरस्थेष्वस्ति सत्स्वपि ॥ गत्वा गत्वा तु तान् देशान् यद्यर्थो नोपलभ्यते । ततोऽन्यकारणाभावादमन्नित्यवगम्यते ॥ – \[मी॰ श्लो॰ अर्था॰ श्लो॰ ३६–३८ ।\] 


गत्वा गत्वापि तान् देशान् नास्य जानासि[^1717] नास्तिताम् ।  
कोंशाम्व्यास्त्वयि निष्क्रान्ते तत्प्रवेशाभिशङ्कया[^1718] ॥  \[न्यायमं॰ पृ॰ ३८\]   

[^1717]: “जानामि” – \[न्यायमं॰ ।\] 


[^1718]: “शादिशङ्कया” – \[न्यायमं॰ ।\] 



तस्मादभूमिरियमसर्वज्ञानाम्[^1719] । अतो नियतदेशोपलभ्यमानपरिमितपरिमाणपुरुषशरीराऽन्यथानुपपत्त्यैव[^1720] तदितस्सकलदेशनास्तित्वाऽवधारणं तस्य[^1670] इत्यर्थापत्त्यैव तत्र[^1721] तदभावनिश्चयः[^1722] इति ॥ छ ॥

[^1670]: चैत्रस्य ।


[^1719]: अनुपलब्धिः ।


[^1720]: “–तमानो पु–”  \[श्र॰\]  ।


[^1721]: बहिः ।


[^1722]: चैत्राभावनिश्चयः ।


 अर्थापत्तेः अनुमानप्रमाणे अन्तर्भावसमर्थनम्–

अत्र प्रतिविधीयते । यत्तावदुक्तम्–“दृष्टः[^1723] श्रुतो वा” इत्यादि; तत्र दृष्टः श्रुतो वाऽर्थः स्वसाध्येन[^1724] सम्बद्धः, असम्बद्धो वा तं कल्पयनि ? यदि असम्बद्धः; कथं तत्कल्पनाकारणम् ? नहि यत्किञ्चिद् दृष्ट्वा यः कश्चिदर्थः कल्पयितुं शक्यः अतिप्रसङ्गात् । अथ सम्बद्धः; तर्हि अतो[^1725] जायमाना  प्रतीतिः अनुमानमेव, तथाहि–दृष्टात् श्रुताद्वाऽर्थाद् अर्थान्तरे[^1726] प्रतीतिः अनुमानमेव, अविनाभावबलेन उपजायमानत्वात्, यद् यद् अविनाभावबलेनोपजायते तत्तदनुमानेव यथा धूमादग्निविज्ञानम्,[^1727] अविनाभावबलेनोपजायते चार्थापत्त्यभिमता प्रतीतिरिति ।

[^1723]:  \[पृ॰ ५०५ पं॰ १८ ।\] 


[^1724]: रात्रिभोजनादिना–  \[आ॰ टि॰\]  । तुलना–एषा विचार्यमाणा तु भिद्यते नानुमानतः ॥ प्रतिबन्धाद्विना वस्तु न वस्त्वन्तरबोधकम् । यत्किञ्चिदर्थमालोक्य न च कश्चित्प्रतीयते ॥ प्रतिबन्धीऽपि नाज्ञातः प्रयाति मतिहेतुताम् । न सद्योजातबालादेरुद्भवन्ति तथा धियः ॥ न विशेषात्मना यत्र सामान्यज्ञानसम्भवः । तत्राप्यस्त्येव सामान्यरूपेण तदुपग्रहः ॥ – \[न्यायमं॰ पृ॰ ४१ ।\]  अर्थापत्तेरप्यनुमान एवान्तर्भावोऽविनाभावबलेनार्थप्रतिपत्तिसाधनत्वात् । अन्यथा नोपपद्यते इत्युक्ते सत्येबोपपद्यत इति लभ्यते । अयमेवाविनाभाव इति । – \[न्यायसा॰ पृ॰ २२ ।\]  अर्थापत्त्युत्थापकोऽर्थोऽन्यथानुपपद्यमानत्वेनानवगतः, अवगतो वाऽदृष्टार्थपरिकल्पनानिमित्तं स्यात् ? – \[प्रमेयक॰ पृ॰ १९३ । स्या॰ र॰ २८३ ।\] 


[^1725]: दृष्टात् श्रुतादर्थात्– आ॰ टि॰ । तुलना–दर्शनार्थादर्थादर्थापत्तिर्विरोध्येव श्रवणादनुमितानुमानम् । – \[प्रश॰ भा॰, कन्द॰ पृ॰ २२३ । प्रश॰ व्यो॰ पृ॰ ५९० ।\]  शब्दे ऐतिह्यानर्थान्तरभावाद् अनुमानेऽर्थापत्तिसम्भवानर्थान्तरभावाच्चाप्रतिषेधः । – \[न्यायसू॰ २ । २ । २ ।\]  प्रत्यक्षेणाप्रत्यक्षस्य सम्बद्धस्य प्रतिपत्तिरनुमानं तथा चार्थापत्तिसम्भवाभावाः । वाक्यार्थसम्प्रत्ययेनानभिहितस्यार्थस्य प्रत्यनीकभावाद् ग्रहणमर्थापत्तिरनुमानमेव । – \[न्यायभा॰ २ । २ । २ ।\]  कथमर्थापत्तिरनुमानेन सङ्गृह्यते ? द्वयोरेकतरप्रतिषेधस्य द्वितीयाभ्यनुज्ञाविषयत्वात् । यत्र यत्र द्वयोर्वस्तुनोरेकतरद्वस्तु प्रतिषिध्यते तत्र तत्र द्वितीयाभ्यनुज्ञा दृष्टा, यथा दिवा न भुङ्क्ते इत्यभिधानात् रात्रौ भुङ्क्ते इति गम्यते । – \[न्यायवा॰ पृ॰ २७६ । न्यायली॰ पृ॰ ५७ ।\]  न चार्थापत्तिरनुमानतो भिद्यते, लोके तदसङ्कीर्णोदाहरणाभावात्, प्रकारान्तराभावाच्च । – \[न्यायकुसु॰ ३ । १९ ।\]  सिद्ध साध्याविनाभावो ह्यर्थापत्ते प्रभावक । सभवादेश्च यो हेतु सोऽपि लिङ्गान्न भिद्यते ॥ दृष्टान्तनिरपेक्षत्व लिङ्गस्यापि निवेदितम् । तन्न मानान्तर लिङ्गादर्थापत्त्यादिवेदनम् ॥ – \[तत्त्वार्थश्लो॰ पृ॰ २१७ । प्रमेयक॰ पृ॰ १९३ । सन्मति॰ टी॰ पृ॰ ५८५ । जैनतर्कवा॰ पृ॰ ७७ । स्या॰ र॰ पृ॰ २८३ । रत्नाकराव॰ २ । १ ।\] 


[^1726]: “–न्तरप्रतोति–”  \[श्र॰\]  ।


[^1727]: “–द्वह्निविज्ञानम्”  \[ब॰\]  ।


किञ्च, असौ[^1728] तत्सम्बद्धोऽपि तद्रूपतया[^1729] ज्ञातः, अज्ञातो वा[^1730] तत्कल्पनानिमित्तं स्यात् ? न तावदज्ञातः, बालादेरपि अतोऽदृष्टार्थकल्पनाप्रसङ्गात् । अथ ज्ञातः; तत्रापि कि साध्यप्रतिपत्तिकाले तत्सम्बद्धतया असौ ज्ञातः, पूर्व वा ? प्रथमपक्षे कि प्रमाणान्तरात्[^1731] तत्सम्बद्धतया तदाऽसौ ज्ञातः, तत एव वा ? तत्राद्यविकल्पोऽयुक्तः; तत्प्रतिपत्तिकाले[^1732] तत्सम्बन्धग्राहिणः प्रमाणान्तरस्यासम्भवात्, सम्भवे वा साध्यस्यापि अत[^1733] एव सिद्धेः किमर्थापत्त्या ?

[^1728]: दृष्ट श्रुतो वाऽर्थ – \[आ॰ टि॰\]  ।


[^1729]: सम्बद्धरूपतया – \[आ॰ टि॰\]  ।


[^1730]: “वा कल्पना–”  \[आ॰\]  ।


[^1731]: तुलना– अस्यान्यथानुपपद्यमानत्वागम अर्थापत्तेरेव प्रमाणान्तराद्वा ? – \[प्रमेयक॰ पृ॰ १९३ । स्या॰ र॰ पृ॰ २८४ ।\] 


[^1732]: साध्यप्रतिपत्तिकाले


[^1733]: सम्बन्धग्राहिण प्रमाणान्तरादेव ।


अस्तु वासौ, तथापि–अनुमानान्न भिद्यते; तथाहि–अर्थापत्तिः अनुमानमेव, प्रमाणान्तरावगतसाध्यसम्बन्धाद्[^1734] हेतोरुपजायमानत्वात्, यद्यत्प्रमाणान्तरावगतसाध्यसम्बन्धाद्[^1735] हेतोरुपजायते तत्तदनुमानमेव यथा धूमाद् वह्निविज्ञानम्, प्रमाणान्तरावगतसाध्यसम्बन्धाद्धेतोः उपजायते चार्थापत्त्यभिमतं ज्ञानमिति । अथ तत एव साध्यसम्बद्धतया असौ ज्ञातः; तदा अन्योन्याश्रयः–सिद्धायां हि अर्थापत्तौ तदुत्थापकार्थस्य[^1736] तत्सम्बद्धतया ज्ञप्तिसिद्धिः, तत्सिद्धौ च अर्थापत्तिसिद्धिरिति । अथ पूर्वं तत्सम्बद्धतयाऽसौ ज्ञातः कि साध्यधर्मिण्येव, दृष्टान्तधर्मिणि वा ? प्रथमविकल्पे अर्थापत्तेर्वैयर्थ्यम् तत्साध्यस्य प्रागेव[^1737] प्रसिद्धत्वात् । दृष्टान्तधर्मिण्यप्यनभ्युपगमान्नासौ[^1738] तत्सम्बद्धतया[^1739] ज्ञातव्यः ।

[^1734]: “–सम्बद्धाद्”  \[ब॰\]  ।


[^1735]: “–सम्बद्धाद्धे–”  \[आ॰\]  ।


[^1736]: पीनत्वगृहाभावादे –  \[आ॰ टि॰\]  ।


[^1737]: “प्रागेव सिद्ध–”  \[श्र॰\]  ।


[^1738]: मीमासका हि अर्थापत्तौ सम्बन्धावगम दृष्टान्ते न स्वीकुर्वन्ति अर्थापत्त्यनुमानयोर्भेदाभावप्रसङ्गात् । अविनाभाविता चात्र तदैव परिकल्प्यते । न प्रागवधृतेत्येव सत्यप्येषा न कारणम्  \[मी॰ श्लो॰, अर्था॰ श्लो॰ ३०\]  इत्यभिधानात् ।


[^1739]: दृष्टान्तधर्मिणि चेद् दृष्ट श्रुतो वार्थ पूर्व प्रतिपन्न तदा साध्यधर्मिणि किमायातम् – \[आ॰ टि॰\]  ।


किञ्च, तत्रासौ[^1740][^1741] साध्यसम्बद्धतया भूयोदर्शनात्, विपक्षेऽनुपलम्भात्,[^1742] अर्थापत्त्य  न्तराद्वा प्रतीयेत ? न तावद् भूयोदर्शनात्, शक्तेरतीन्द्रियतया भूयोदर्शनाऽसम्भवात् । नापि विपक्षेऽनुपलम्भात्, तस्यापि उपलब्धियोग्येष्वेवार्थेषु सम्बन्धप्रतिपत्तिहेतुत्वात्[^1743] । नापि अर्थापत्त्यन्तरात्, अनवस्थाप्रसङ्गात् । कथ तर्हि साध्यसाधनयोः सम्बन्धप्रतिपत्तिर्भवतोऽपीति चेत् ? ऊहाख्यप्रमाणान्तरात्[^1744] । अस्माकं तदभ्युपगमे को दोषः इति चेत् ? प्रमाणसङ्ख्याव्याघातः, तथा प्रत्यक्षेण हि प्रतिपन्ने प्रतिबन्धे अनुमानं प्रवर्त्तते  \[ \]  इत्यादिग्रन्थविरोधश्च,[^1745] सर्वत्र ऊहाख्यप्रमाणादेव सम्बन्धप्रतिपत्तिप्रसिद्धेः । न खलु तस्य कश्चिदगोचरोऽस्ति येन शक्तेरतीन्द्रियतया केनचिल्लङ्गेन सह सम्बन्धाऽप्रतिपत्तेः अनुमानतोऽप्रतिपत्ति स्यात् ।

[^1740]: दृष्टान्तधर्मिणि । तुलना–अथ प्रमाणान्तरात्तदवगम, तत्कि भूयोदर्शन विपक्षेऽनुपलम्भो वा ? – \[प्रमेयक॰ पृ॰ १९४ । स्या॰ र॰ पृ॰ २८४ ।\] 


[^1741]: “–सौ सम्बद्ध–”  \[ब॰\] , “–सौ साध्यस्य सम्बद्ध–”  \[श्र॰\]  ।


[^1742]: विपक्षा हि अनग्निदेशाद्या अनन्ता एव–आ॰ टि॰ ।


[^1743]: “सम्बन्धं प्रति हेतु–”  \[आ॰\]  ।


[^1744]: “ऊहात् अस्मा–”  \[ब॰\]  ।


[^1745]: तुलना–भूयोदर्शनगम्या च व्याप्ति – \[मी॰ श्लो॰ अनु॰ श्लो॰ १२ ।\] 


यदपि–“प्रत्यक्षप्रतिपन्नदाहाख्यकार्यान्यथानुपपत्त्या” इत्यादि प्रत्यक्षपूर्विकार्थापत्तेर्लक्षणमुक्तम्,[^1746] तत्र अनुपपत्तिस्वरूप वक्तव्यम्–किं साध्येन[^1747] विना स्फोटादेरभावः अनुपपत्तिः, प्रमाणविरोधो वा ? प्रथमपक्षे[^1748] तेन विना नोपपद्यते इति व्यतिरेकभणितिः, व्यतिरेकश्च प्रतीयमानः “तस्मिन् सति उपपद्यते” इत्यन्वयमाक्षिपति, अन्वयव्यतिरेकौ च लिङ्गस्यैव गमकस्य धर्माविति कथमर्थापत्तिरनुमानादतिरिच्येत ? प्रमाणविरोधोऽपि बाध्यबाधकभावान्नान्यः । तथा च शुक्तिकायां रजततदभावग्राहिणोर्विज्ञानयोः बाध्यबाधकभावे सति रजतान्यथानुपपत्त्या अर्थान्तरकल्पनानुषङ्गः[^1749] स्यात्, तल्लक्षणाया[^1750] अनुपपत्तेरत्राप्यविशेषात् ।

[^1746]:  \[पृ॰ ५०६ प॰ ४ ।\] 


[^1747]: दहनशक्त्या ।


[^1748]: तुलना–तेन विना नोपपद्यते इति च व्यतिरेकभणितिरियम्, व्यतिरेकश्च प्रतीत तस्मिन् सत्युपपद्यते इत्यन्वयमाक्षिपति, अन्वयव्यतिरेकौ च गमकस्य लिङ्गस्य धर्म इति च कथमर्थापत्तिर्नानुमानम् । – \[न्यायम॰ पृ॰ ४१ ।\] 


[^1749]: “–कल्पनानुषङ्गात्”  \[ब॰\] ,  \[श्र॰\]  ।


[^1750]: प्रमाणविरोधलक्षणाया ।


किञ्च, प्रमाणयोः परस्परप्रतिबन्धकत्वे सति अर्थापत्तिः प्रवर्त्तते,[^1751] ते च वक्तव्ये । ननु किमत्र वक्तव्यं सुप्रसिद्धत्वात् ? तथाहि–“स्फोटस्वरूपं तावद् अध्यक्षं परिच्छिनत्ति”, “न च तस्य दृष्टं[^1752] कारणं[^1753] सभवति, कारणान्तरञ्च[^1754] नोपलभ्यते, कारणाभावे च कार्याभावो दृष्टः, अतः कारणाभावाख्यलिङ्गप्रभवानुमानात् तस्याभावः[^1755] प्राप्तः” इत्येवं प्रमाणद्वयविघटनायां[^1756] तत्सङ्घटनात्मिका तयोर्विषयभेदं दर्शयन्ती अर्थापत्तिः प्रवर्त्तते । स्फोटज्ञानं हि स्फोटविषयम्, कारणाभावानुमानञ्च परिदृश्यमानकारणनिबन्धनकार्याभावविषयमिति, तदप्यसमीचीनम्, यतः कारणाभावोऽत्र कार्याभावनिश्चये[^1757] लिङ्गम्, स च निश्चितः, अनिश्चितो वा तल्लिङ्ग स्यात् ? न तावदनिश्चितः, वाष्पादेरपि धूमादि  तया सन्दिग्धस्य लिङ्गताप्रसङ्गात् । अथ निश्चितः; कुतस्तन्निश्चयः ? कारणानुपलब्धेश्चेत्; सा किं दृश्यानुपलब्धिः, अदृश्यानुपलब्धिर्वा ? यद्यदृश्यानुपलब्धिः; कथमतोऽभावसिद्धिः, परमाणुपिशाचादिना अनेकान्तात् ? अथ दृश्यानुपलब्धिः; तर्हि अतः कारणाभावसिद्धेः कथमर्थापत्तेः कारणसद्भावावेदिकायाः प्रामाण्यं स्यात् ? चक्रकप्रसङ्गाच्च न कारणाभावस्य लिङ्गता; तथाहि–कार्यकारणयोः सम्बन्धग्रहणे सति कारणाभावाख्यमनुमानं प्रवर्त्तते, सम्बन्धग्रहणञ्च कारणग्रहणे सति, कारणग्रहणञ्च अर्थापत्तितः, अर्थापत्तिश्च कारणाभावानुमाने सति, तच्च सम्बन्धग्रहणे सति इति । न च अर्थापत्तित एव स्फोटादौ कारणसद्भावसिद्धिः; अनुमानतोऽपि तत्सिद्धेः । तथाहि– स्फोटादि कारणपूर्वकम्, कार्यत्वात्, यत् कार्यं तत् कारणपूर्वकम् यथा धूमादि, कार्यञ्चेदं स्फोटादि, तस्मात् कारणपूर्वकमिति ।

[^1751]: “प्रवर्त्तते च वक्त–”  \[ब॰\]  ।


[^1752]: “दृष्टकारणं”  \[श्र॰\]  ।


[^1753]: वह्निरूपम् – \[आ॰ टि॰\]  ।


[^1754]: शक्तिरूपम् – \[आ॰ टि॰\]  ।


[^1755]: स्फोटस्य – \[आ॰ टि॰\]  ।


[^1756]: स्फोट प्रत्यक्षेण तावत्स्फोटसद्भाव आवेदित, शक्तिरूपकारणाभावानुमानेन तु स्फोटाभावोऽनुमित इतिस्फोटविषये प्रत्यक्षानुमाने विघटेते, अतस्तयोर्विषयभेदं प्रदर्शयन्ती अर्थापत्ति सघटनकारिणी भवति ।


[^1757]: “–निश्चयलिङ्गम्”  \[श्र॰\]  ।


एतेन अनुमानोपमानपूर्वकाऽर्थापत्तिद्वयमपि[^1758] प्रत्याख्यातम्;[^1759] तस्यापि शक्तिविषयत्वेन प्रत्यक्षपूर्वकार्थापत्तिपक्षनिक्षिप्ताऽशेषदोषानुषङ्गात् ।

[^1758]:  \[पृ॰ ५०६ पं॰ ५, ६ ।\] 


[^1759]: तुलना–उपमानस्य तु स्मरणादभेदे तत्पूर्विकाऽर्थापत्तिरनुमानमेव, व्याप्ते पूर्वं ग्रहणात् । तथा च सादृश्यावच्छिन्नो गोपिण्डो वाहादिसमर्थः गोपिण्डत्वात् पूर्वोपलब्धैवंविधगोपिण्डवत् । – \[प्रश॰ व्यो॰ पृ॰ ५९० ।\] 


यापि शब्दनित्यत्वसिद्धौ अर्थापत्तिपूर्विकार्थापत्तिरुक्ता;[^1760] साप्ययुक्ता; शब्दस्यानित्यत्वेऽपि वाचकत्वस्योपपत्तेः,[^1761] तदनित्यत्वञ्च अग्रे प्रसाधयिष्यामः ।

[^1760]:  \[पृ॰ ५०७ पं॰ ९ ।\] 


[^1761]: “वाचकस्योपपत्तेः”  \[आ॰\]  ।


यापि[^1762] “पीनो देवदतो दिवा न भुङ्क्ते” इत्यादि श्रुतार्थापत्तिरुक्ता;[^1763] साप्यनुमानमेव,[^1764] कार्यतः कारणप्रतिपत्तेः । असति हि रसायनाद्युपयोगे पीनत्वं स्वात्मनि अन्यत्र[^1765] च भोजनकार्यत्वेन अवगतम्, तच्च देवदत्ताख्ये धर्मिणि आप्तवाक्यात् कालविशेषे[^1766] भोजननिषेधेन निश्चीयमानं प्रतिषिध्यमानकालव्यतिरिक्तकालेऽप्रतिषिद्धे[^1767] स्वोष[^1768]पादकस्य[^1769] कारण[^1770]स्य[^1771] सत्तामवगमयति । नहि कारणं विना कार्यस्योदयो घटते, अहेतुकत्वेन[^1772] सदा सत्त्वस्य  असत्त्वस्य[^1773] वा प्रसङ्गात् । प्रयोगः–रात्रिभुक्तिमान् देवदत्तः, रसायनाद्युपयागाभावे दिवाभुक्तिरहितत्वे च सति पीनत्वात्, यो यो रसायनाद्युपयोगाभावे दिवाभुक्तिरहितत्वे च सति पीन स स रात्रिभुक्तिमान् यथा नक्तञ्चर, रसायनाद्युपयोगाभावे दिवाभुक्तिरहितत्वे च सति पीनश्च देवदत्तः, तस्माद् रात्रिभुक्तिमानिति । ततो “नहीद वाक्यमेव तत्प्रतिपत्तिनिबन्धनम्” इत्याद्ययुक्तमुक्तम्,[^1774] यथोक्तविशेषणविशिष्टस्य[^1775] पीनत्वलक्षणलिङ्गस्यैवातो वाक्यात्[^1776] प्रतिपत्तेः, तत्प्रतिपन्नाच्च[^1777] लिङ्गात् रात्रिभोजनप्रतिपत्तिसिद्धिरिति[^1778] ।

[^1762]: “योऽपि”  \[ब॰\]  ।


[^1763]:  \[पृ॰ ५०७ पं॰ ११ ।\] 


[^1764]: तुलना–श्रुतार्थापत्तिरपि वराकी नानुमानाद् भिद्यते, वचनैकदेशकल्पनाया अनुपपन्नत्वादर्थस्य च कार्यलिङ्गस्य सत्त्वात् । यथा क्षितिधरकन्धराधिकरण धूममवलोक्य तत्कारणमनलमनुमिनोति भवान् एवमागमात्पीनत्वाख्य कार्यमवधार्य तत्कारणमपि भोजनमनुमिनोतु कोऽत्र विशेष – \[ न्यायम॰ पृ॰ ४५ ।\]  क्षपाभोजनसम्बन्धी पुमानिष्ट प्रतीयते । दिवाभोजनवैकल्यपीनत्वेन तदन्यवत् ॥ भोजने सति पीनत्वमन्वयव्यतिरेकत । निश्चित तेन सम्बद्धाद्वस्तुनो वस्तुतो गति ॥ – \[तत्त्वसं॰ पृ॰ ४६५ । सन्मति॰ टी॰ पृ॰ ५८७ । स्या॰ र॰ पृ॰ ३०६ ।\]  पीनो दिवा न भुङ्क्ते इति वाक्यश्रवणाद्रात्रिभोजनकल्पनाऽनुमितानुमानम्, लिङ्गभूतेन वाक्येन अनुमितात् पीनत्वात् तत्कारणस्य रात्रिभोजनस्य अनुमानात् । – \[प्रश॰ कन्द॰ पृ॰ २२३ ।\]  देवदत्तो रात्रौ भुङ्क्ते दिवाऽभोजित्वे सति पीनत्वादिति । – \[वैशे॰ उप॰ ९ । २ । ५ ।\] 


[^1765]: स्थूले पुरुषान्तरे ।


[^1766]: दिवा ।


[^1767]: “प्रतिषेध्यमान–”  \[आ॰\]  ।


[^1768]: “स्वोत्पादकस्य”  \[ब॰\] ,  \[श्र॰\]  ।


[^1769]: पीनत्वोपपादकस्य – \[आ॰ टि॰\]  ।


[^1770]: “कारणसत्तामव–”  \[ब॰\]  ।


[^1771]: भोजनस्य ।


[^1772]: तुलना–नित्य सत्त्वमसत्त्व हि हेतोरन्यानपेक्षणात् । अपेक्षातश्च भावाना कादाचित्कत्वसभव ॥ – \[प्रमाणवा॰ ३ । ३४ ।\] 


[^1773]: “–स्य प्रस–”  \[श्र॰\]  ।


[^1774]:  \[पृ॰ ५०७ पं॰ १२ ।\] 


[^1775]: रसायनाद्युपयोगाभावेत्यादि – \[आ॰ टि॰\]  ।


[^1776]: “–क्यात्तत्प्रति–”  \[ब॰\]  ।


[^1777]: वाक्यप्रतिपन्नात् ।


[^1778]: “–प्रतिपत्तिरिति”  \[आ॰\]  ।


याप्यभावपूर्विकाऽर्थापत्तिः साप्यनुमानमेव,[^1779] जीवतश्चैत्रस्य गृहाभावेन लिङ्गेन बहिर्भावावगमात् । तथाहि–जीवतश्चैत्रस्य गृहेऽभाव बहिर्भावेन तद्वान्, जीवन्मनुष्यगृहाभावत्वात्, पूर्वोपलब्धैवंविधगृहाभाववत्, यथा धूमोऽग्निमान् धूमत्वात् पूर्वोपलब्धधूमवत् । ततश्च गृहादीनां लिङ्गत्वनिराकरणं शब्दाडम्बरमात्रम् अस्मन्मतांशाऽस्पर्शित्वात् ।

[^1779]: तुलना–साप्यनुमानमेव, व्याप्ते पूर्वमेव ग्रहणात् । तथाहि–देवदत्तो बहिर्देशसम्बन्धी जीवनसम्बन्धित्वे सति गृहेऽनुपलभ्यमानत्वात् विष्णुमित्रवत् । – \[प्रश॰ व्यो॰ पृ॰ ५९१ ।\]  तदापि गेहायुक्तत्व दृष्ट्याऽदृष्टेर्विनिश्चितम् । अतस्तत्र बहिर्भावो लिङ्गादेवावसीयते ॥ सद्मना यो ह्यससृष्टो नियत बहिरस्त्यसौ । गेहाङ्गणस्थितो दृष्ट पुमान् द्वारिस्थितैरिव ॥ विपक्षोऽपि भवत्यत्र सदनान्तर्गतो नर । अर्थापत्तिरिय तस्मादनुमानान्न भिद्यते ॥ – \[तत्त्वस॰ पृ॰ ४७० । प्रमेयक॰ पृ॰ २०३ । सन्मति॰ टी॰ पृ॰ ५८६ । स्या॰ र॰ पृ॰ ३०८ ।\]  चैत्रस्य गृहाभावो धर्मी बहिर्भावेन तद्वानिति साध्यो धर्म जीवन्मनुष्यगृहाभावत्वात् पूर्वोपलब्धैवविधगृहाभाववत् । – \[न्यायम॰ पृ॰ ४३ ।\]  तदप्यनुमानमेव, यदा खलु सन्नेकत्र नास्ति तदाऽन्यत्रास्ति, यदा वाऽव्यापक एकत्रास्ति तदाऽन्यत्र नास्ति, सोऽय स्वशरीर एव व्याप्तिग्रह सुकर । तथा च सतो गेहाभावदर्शनेन लिङ्गेन बहिर्भावदर्शनमनुमानम् । – \[न्यायवा॰ ता॰ पृ॰ ४३८ । साख्यतत्त्वकउ पृ॰ ४४ । प्रश॰ कन्द॰ पृ॰ २२३ । न्यायकुसु॰ ३ । १९ । प्रश॰ किरणा॰ पृ॰ ३२४ । वैशे॰ उप॰ ९ । २ । ५ ।\] 


यत्पुनः प्रमेयानुप्रवेशो दूषणमुक्तम्;[^1780] तदपि न युक्तम्; यतः[^1781] किं प्रमेयमत्राऽमिप्रेतम्–किं सत्तामात्रम्, बहिर्देशविशेषित वा सत्त्वम् ? तत्र सत्तामात्र तावद् आगमादेवाऽवगतमिति न[^1782] प्रमाणान्तरप्रमेयतामवलम्बते[^1783] । बहिर्देशविशेषितं तु सत्त्व भवति प्रमेयम्, न च तस्य तदानीमनुप्रवेशः । गृहे चैत्राभावग्राहकं हि प्रमाण तत्रैव[^1784] तत्सद्भावावेदकं प्रमाणमपाकरोति न पुनः बहिस्तत्सदसत्त्वचिन्तां करोति ।

[^1780]:  \[पृ॰ ५०९ प॰ ८ ।\] 


[^1781]: तुलना–किं प्रमेयमभिमतमत्र भवता किं सत्तामात्रमुत बहिर्देशविशेषित सत्त्वम् । – \[न्यायमं॰ पृ॰ ४३ । स्या॰ र॰ पृ॰ ३०९ ।\] 


[^1782]: “नत्प्रमा–”  \[आ॰\]  ।


[^1783]: “–णान्तरं प्रमे–”  \[ब॰\]  ।


[^1784]: गृह एव ।


मृतस्य[^1785] जीवतो दूरे तिष्ठतः प्राङ्गणेऽपि वा ।  
गृहाभावपरिच्छेदे[^1786] न विशेषोस्ति कश्चन ॥  \[न्यायम॰ पृ॰ ४३\]   

[^1785]: “वृत्तस्य” – \[न्यायमं॰ ।\]  मृतस्य जीवतो वा दूरे प्राङ्गणेऽपि वा । तिष्ठतश्चैत्रस्य गृहाभावपरिच्छेदे विशेषाभावात् । – \[स्या॰ र॰ पृ॰ ३०९ ।\] 


[^1786]: “–परिच्छेदनवि–”  \[श्र॰\]  ।



जीवनविशिष्टस्त्वसौ[^1787][^1788] गृह्यमाणो लिङ्गतामेव प्रतिपद्यते व्यभिचाराभावात् । न च विशेषणग्रहणमेव[^1789] प्रमेयग्रहणम्; यतो जीवनमन्यद् अन्यच्च बहिर्भावाख्यं प्रमेयमिति ।

[^1787]: “–शिष्टश्चासौ”  \[ब॰\]  ।


[^1788]: गृहाभाव – \[आ॰ टि॰\]  ।


[^1789]: “विशेषग्रह–”  \[श्र॰\]  ।


अथ मतम्–जीवनविशिष्टगृहाभावप्रतीतिरेव बहिर्भावप्रतीतिरिति; तदप्यविचारितरमणीयम्; यतो[^1790] जीवनविशिष्टगृहाभावप्रतीतेर्बहिर्भावप्रतीतिर्भवति, न तु तत्प्रतीतिरेव बहिर्भावप्रतीतिः । न हि दहनाधिकरणधूमप्रतीतिरेव[^1791] दहनप्रतीतिर्दृष्टा । अथ धूमादन्यो दहनः तेनात्र[^1792] तत्प्रतीतिभेदो युक्तः; तदेतदन्यत्रापि समानम्–गृहाभाव-जीवनाभ्यां तद्बहिर्भावस्यापि अन्यत्वात्, तत्कथमत्रापि तत्प्रतीत्योरभेदः[^1793] स्यात् ? यथा च पर्वत-वह्न्योः सिद्धत्वात् मत्त्वर्थमात्रं[^1794] तत्र अपूर्वमनुमेयमेवमिष्टम्, एवमिहापि बहिर्देशमात्रम्[^1795] अपूर्वमनुमेयमस्तु । यदि तु तदधिकं प्रमेयमिह नेष्यते, तदा गृहाभावजीवनयोः[^1796] स्वप्रमाणाभ्यामवधारणाद् आनर्थक्यमेव अर्थापत्तेः । तस्मात् प्रमेयान्तरसद्भावात्[^1797] तस्य चाऽननुप्रवेशान्न कश्चिद्दोषः । अर्थापत्तावपि[^1798] च तुल्य एवायं दोषः, तत्रापि अर्थादर्थान्तरकल्पनाभ्युपगमात् । तस्य[^1799] तस्मात् प्रतीतिरिति[^1800] यत्र व्यवहारः तत्रावश्यं तत्प्रतीतौ तदनुप्रवेशदोषोऽनुषज्यते, स्वभावहेताविव तद्बुद्धिसिद्ध्या तत्सि[^1801]द्धेः[^1802] प्रमाणान्तरवैफल्यात् ।

[^1790]: तुलना–जीवनविशिष्टगृहाभावप्रतीते बहिर्भाव प्रतीत न तत्प्रतीतिरेव बहिर्भावप्रतीति । न हि दहनाधिकरणधूमप्रतीतिरेव दहनप्रतीतिः, किन्तु धूमादन्य एव दहन, इहापि गृहाभावजीवनाभ्यामन्य एव बहिर्भाव, पर्वतहुतवहयोस्सिद्धत्वान्मत्त्वर्थमात्र तत्रापूर्वमनुमेयम्, एवमिहापि बहिर्देशयोगमात्रमपूर्वमनुमेयम् । – \[न्यायमं॰ पृ॰ ४३ । स्या॰ र॰ पृ॰ ३०९ ।\] 


[^1791]: “दहनादिकारण–”  \[श्र॰\]  ।


[^1792]: “तेन तत्प्र–”  \[श्र॰\]  ।


[^1793]: जीवतो गृहाभावबहिर्भावयो – \[आ॰ टि॰\]  ।


[^1794]: “पर्वतो वह्निमान्” इति रूपम् ।


[^1795]: भावस्य जीवनेनैव सिद्धत्वात् – \[आ॰ टि॰\]  ।


[^1796]: गृहाभावग्राहकं हि अभावप्रमाणम्, जीवनग्राहकञ्च आगमप्रमाणमिति ।


[^1797]: बहि सद्भाव ।


[^1798]: तुलना–अर्थापत्तावपि च तुल्य एवाय दोष, तत्राप्यर्थादर्थान्तरकल्पनाभ्युपगमात् । दृष्ट श्रुतो वार्थोऽन्यथा नोपपद्यते इत्यर्थकल्पनेत्येव ग्रन्थोपनिबन्धात् । तस्य तस्मात्प्रतीरिति तत्र व्यवहारस्तत्रावाच्य ? तत्प्रतीतौ तदनुप्रवेशो दोष एव । स्वभावहेताविव तद्वुद्धिसिद्ध्या तत्सिद्धे प्रमाणान्तरवैफल्यादिति । – \[न्यायमं॰ पृ॰ ४४ । स्या॰ र॰ पृ॰ ३०९ ।\] 


[^1799]: तस्य साध्यस्य तस्मात् साधनात् प्रतीरिति व्यवहारश्च अनुमान इवार्थापत्तावप्यस्ति – \[आ॰ टि॰\]  ।


[^1800]: “प्रतिपत्तिरिति”  \[श्र॰\]  ।


[^1801]: यथा स्वभावहेतौ शिंशपाबुद्ध्यैव वृक्षबुद्धौ जाताया प्रमाणान्तरेण न कार्यम्, तथात्रापि गृहाभावेनैव लिङ्गेन बहिर्भावस्यावगतत्वान्नार्थापत्त्या कार्यम् – \[आ॰ टि॰\]  ।


[^1802]: “–सिद्धिः”  \[आ॰\] ,  \[ब॰\]  ।


ननु चाभावो निश्चितो लिङ्गं भविष्यति, सदसत्त्वग्राहिणोश्च प्रमाणयोः विरोधे कथं तन्निश्चयः ? अतो यावदागमस्य बहिर्भावविषयता न प्रतीयते तावन्न गृह एवाऽभावनिश्चय[^1803] इति, तस्य[^1804] निश्चये प्रमेयानुप्रवेशदोषानुषङ्गः, अर्थापत्तिस्तु प्रमाणद्वयविरोधे सत्येव  प्रवर्त्तते इति कथं तदनुप्रवेशः ? तदसमीक्षिताभिधानम्; सदसत्त्वज्ञानयोः[^1805] असमानविषयतया विरोधाऽसिद्धेः । आगमेन हि देशविशेषानवच्छिन्नस्य चैत्रस्य सत्ता प्रतिपाद्यते न गृहे बहिर्वा, प्रत्यक्षेण[^1806] तु गृहावच्छिन्नस्य चैत्रस्याभाव इति । समानविषयत्वे तु तयोरनन्यथासिद्धाऽध्यक्षबाध्यत्वेन[^1807] आगमजज्ञानस्य[^1808] मिथ्याज्ञानस्येव नाऽर्थान्तरकल्पनाकारणत्वम् ।

[^1803]: अपि तु सर्वत्रैवाभाव –  \[आ॰ टि॰\]  ।


[^1804]: य एव जीवनतो गृहाभावनिश्चय स एव बहिर्भावनिश्चय इति, अतो गृहाभावाख्यो हेतु प्रमेय बहिर्भावाख्यमनुप्रविष्ट इति भाव – \[आ॰ टि॰\]  ।


[^1805]: तुलना–तथाहि–सत्त्वमात्र वा विरुध्यते चैत्रस्य गेहाभावेन गेहसत्त्व वैकत्रास्य । न तावद्यत्र क्वचन सत्त्वस्यास्ति विरोध गेहेऽसत्तया समानविषयत्वाभावात् गृहाभावावच्छिन्नाभावेन गृहसत्त्व विरुद्धत्वात्प्रतिषिध्यते न तु सत्त्वमात्रम् तत्र तस्यौदासीन्यात्, तस्माद् गृहाभावेन सिद्धेन सतो बहिर्भावोऽनुमीयत इति युक्तम् । एतेन विरुद्धयो प्रमाणयोरविरोधापादन विषयव्यवस्थया अर्थापत्तिविषय परास्त, अवच्छिन्नाऽनवच्छिन्नयोरविरोधात् । – \[न्यायवा॰ ता॰ पृ॰ ४३९ । साङ्ख्यतत्त्वकउ पृ॰ ४४ ।\]  अनियम्यस्य नायुक्ति नानियन्तोपपादक । न मानयोर्विरोधोऽस्ति प्रसिद्धे वाप्यसौ सम ॥ – \[ न्यायकुसु॰ ३ । १९ ।\] 


[^1806]: नियतदेशविषयत्वेनैव सिद्धमध्यक्षम् – \[आ॰ टि॰\]  ।


[^1807]: “तयोरन्यथा–”  \[ब॰\]  ।


[^1808]: अबलमागमजं ज्ञानमनियतदेशविषयत्वात् – \[आ॰ टि॰\]  ।


अथ मतम्–अनुमाने[^1809] गमकविशेषणम् अन्यथानुपपन्नत्वं “बह्निं विना धूमो नोपपद्यते” इति, अर्थापत्तौ तु विपर्ययः गमकं विना गम्यो नोपपद्यते । गम्यो हि बहिर्भावः, स जीवतो गृहाभावं विना नोपपद्यते, गृहान्निर्गतो जीवन् बहिरस्तीत्येवं गम्यगमकयोरनुपपद्यमानत्वे[^1810] विपर्ययात् प्रमाणान्तरमनुमानादर्थापत्तिरिति, तदप्यसङ्गतम्,[^1811] “साध्याविनाभाविनो लिङ्गात् लिङ्गिनि ज्ञानमनुमानम्” इत्यनुमानलक्षणम् । तच्चार्थापत्तौ[^1812] अस्त्येव । न हि तदुत्थापकार्थस्य साध्येन अविनाभावोऽसिद्धः; ततः[^1813] तत्सिद्ध्यभावप्रसङ्गात्[^1814] । स चाविनाभावः अन्यथानुपपन्नत्वापरपर्यायः उभयनिष्ठत्वात् गमकविशेषणं वास्तु गम्यविशेषणं वा नैतावता अर्थापत्त्यनुमानयोः भेदः, अन्यथा “सूर्यस्य गमनशक्तिरस्ति गतिमत्त्वाऽन्यथानुपपत्तेः” इति पक्षधर्मत्वसहिताया[^1815] अर्थापत्तेः “वह्नेर्दाह  शक्तिरस्ति स्फोटान्यथानुपपत्तेः” इति तद्रहितार्थापत्तिः[^1816] प्रमाणान्तरं स्यात्, तथा च प्रमाणसङ्ख्याव्याघातः[^1817] । नियमवतोऽर्थाद् अर्थान्तरप्रतिपत्तेरविशेषात्तयोरभेदे[^1818] स्वसाध्याविनाभाविनोऽर्थाद् अर्थान्तरप्रतिपत्तरेत्राप्यविशेषात्[^1819] कथमनुमानादर्थापत्तेर्भेदः स्यात् ?

[^1809]: प्रभाकरस्य । यदि यद्येन विना नोपपद्यते तदेवावगमक स्यात्, इह तु यन्नोपपद्यते तदेवावगम्यते । किं चात्र नोपपद्यते ? जीवतो गृहाभावदर्शनात् अन्यत्राभावो नोपपद्यते । तत किम् ? नात्राभावस्य गम्यता । कस्य तर्हि ? भावस्य । न चासौ गृहाभावदर्शनेनोपपद्यते । बाढ नोपपद्यते । न हि गृहाभावदर्शनेन विना बहि भाव उपपद्यते । – \[शाबरभा॰ बृह॰ १ । १ । ५ ।\]  विना कल्पनयाऽर्थेन दृष्टेनानुपपन्नताम् । नयता दृष्टमर्थ या साऽर्थापत्तिस्तु कल्पना ॥ अभावेन गृहे भावो बहिष्कल्पनया विना । नयताऽनुपपन्नत्व कल्प्यमाना बहिर्यथा ॥ गम्यस्यानुपपन्नत्वमिह कल्पनया विना । मानान्तरविरोधेन सन्देहापत्तिलक्षणम् ॥ देशेन हि विना भावो न कदाचन दृश्यते । विना भावेन सिद्धोऽपि ते सन्देहमार्च्छति ॥ तत्सन्देहव्युदासाय कल्पना या प्रवर्त्तते । सन्देहापादाकादर्थादर्थापत्तिरसौ स्मृता ॥ गमकस्यानुमाने तु विपक्षासत्त्वलक्षणम् । गम्यतेऽनुपपन्नत्व विना गम्येन वस्तुना ॥ तत्सामग्रीविभेदेन भिन्ने एते परस्परम् । अर्थापत्त्यनुमानाख्ये प्रमाणे इति निश्चितम् ॥ – \[प्रक॰ पं॰ पृ॰ १२८ ।\]  तुलना – \[न्यायम॰ पृ॰ ४४ ।\] 


[^1810]: “–मानविपर्ययात्”  \[श्र॰\]  ।


[^1811]: तुलना–एतदपि ग्रन्थवैषम्योपपादनमात्रम् न तु नूतनविशेषतोत्प्रेक्षणम्; गम्ये तावदगृहीते सति तद्गतमनुपपद्यमानत्व कथमवधार्येत, गृहीते तु गम्ये किं तद्गतानुपपद्यमानत्वग्रहणेन साध्यस्य सिद्धत्वात् – \[न्यायम॰ पृ॰ ४४ ।\] 


[^1812]: “तत्त्वार्थापत्तौ”  \[ब॰\]  ।


[^1813]: अर्थापत्त्युत्थापकार्थात् ।


[^1814]: साध्य ।


[^1815]: “पक्षधर्मसहि–”  \[आ॰\]  ।


[^1816]: शक्तिर्वह्नौ स्फोटश्च करतलादौ इति न स्फोटस्य पक्षधर्मता – \[आ॰ टि॰\]  ।


[^1817]: पक्षधर्मत्वसहिततद्रहितयोरर्थापत्त्योश्चेदभेद, तदाऽनुमानार्थापत्त्योरपि तथास्तु – \[आ॰ टि॰\]  । षडेव प्रमाणानीति प्रमाणसख्याव्याघात सप्तमस्य प्रसिद्धेः ।


[^1818]: पक्षधर्मत्वसहित-तद्रहितार्थापत्त्योः ।


[^1819]: अर्थापत्तावपि ।


असिद्धञ्चात्र अविनाभावस्य गम्यविशेषणत्वम्; गृहे चैत्राभावे एव बहिस्तत्सद्भावगमके तस्यविशेषणत्वसम्भवात्[^1820] । नहि तस्य[^1821] तद्विशेषणत्वे[^1822] कश्चिद्दोषः सम्भवति येन गम्यविशेषणता कल्प्येत । न च सर्वस्यामर्थापत्तौ[^1823] गम्यविशेषणता अविनाभावस्य सम्भवति, प्रत्यक्षादिप्रभवाऽर्थापत्तौ गमकस्यैव स्फोटादेः अविनाभावविशेषणत्वसम्भवात् । न खलु तत्र गम्यायाः शक्तेः स्फोटं विनाऽनुपपत्तिः सम्भवति; तमन्तरेणापि[^1824] अस्याः[^1825] सद्भावाभ्युपगमात् ।

[^1820]: गमकस्य विशेषणमविनाभाव – \[आ॰ टि॰\]  ।


[^1821]: अविनाभावस्य ।


[^1822]: गमकविशेषणत्वे ।


[^1823]: “पूर्वस्यामर्थाप–”  \[ब॰\]  ।


[^1824]: स्फोटादिकं विनापि ।


[^1825]: शक्ते ।


यच्चान्यदुक्तम्–“पक्षधर्मतानिश्चयसमये[^1826] साध्यस्य नियतदेशतया अत्राऽप्रतीतेः[^1827] अनुमानाद्वैलक्षण्यम्” इत्यादि; तदप्युक्तिमात्रम्, गृहाभावाख्यधर्म्यवच्छेदेन बहिर्भावस्य प्रतीतेः,[^1828] धर्मी[^1829] एव हि देशशब्देन उच्यते, तदवच्छेदश्च अत्रास्त्येवेति न ततस्तद्वैलक्षणयम् ।

[^1826]:  \[पृ॰ ५११ पं॰ ६ ।\] 


[^1827]: अर्थापत्ती ।


[^1828]: “प्रतीतिः”  \[आ॰\]  ।


[^1829]: “घर्मे बहिर्देश–”  \[ब॰\]  ।


यदपि “सम्बन्धग्रहणाभावाच्च” इत्याद्युक्तम्,[^1830] तदपि[^1831] न; यतः “सर्वत्र सम्बन्धग्रहणस्य ऊहाख्यप्रमाणप्रसादादेव प्रसिद्धेः” इत्युक्तम्[^1832] । अतश्च “देशान्तराणामानन्त्यान्न न तत्र नास्तित्वेन सम्बन्धग्रहः”[^1833] इत्याद्ययुक्तम्, अनियतसाध्यसाधनव्यक्तिसम्बन्धग्रहणस्वभावत्वात्तस्य[^1834] । कथमन्यथा[^1835] धूमस्य अनग्निव्यतिरेकनिश्चयः तत्रापि अस्य दोषस्याऽविशेषात् ? न च भूयोदर्शनावगम्यमानाऽन्वयमात्रेण गमकोऽसौ[^1836][^1837] युक्तः, अनिश्चितव्यतिरेकस्य साध्यनिश्चयाऽहेतुत्वात् । न च सत्तामात्रेणासौ तद्धेतुः, अन्वयवद् व्यतिरेकस्यापि निश्चितस्यैव अनुमानाङ्गतोपपत्तेः ।

[^1830]:  \[पृ॰ ५१० पं॰ १५ ।\] 


[^1831]: “तदप्ययुक्तम् यतः”  \[श्र॰\] ,  \[ब॰\]  ।


[^1832]: तर्कनिरूपणप्रसङ्गे,  \[पृ॰ ४२६ ।\] 


[^1833]: “सम्बन्धग्रहणमित्या–”  \[ब॰\]  ।


[^1834]: ऊहस्य ।


[^1835]: तुलना– अनग्निव्यतिरेकनिश्चये च धूमस्य भवता का गति । या तत्र वार्त्ता सैवेहापि नो भविप्यति । न च भूयोदर्शनावगम्यमानान्वयमात्रैकशरणतया “यस्य वस्त्वन्तराभावो गम्यस्तस्यैव दुष्यति । मम त्वदृष्टिमात्रेण गमका सहचारिण ॥”  \[मी॰ श्लो॰ अर्था॰ श्लो॰ ४०\]  इति कथयितुमुचितम्, अनिश्चितव्यतिरेकस्य साध्यनिश्चयाभावादिति पक्षधर्मान्वयव्यतिरेकोऽपि नागृहीतोऽनुमानाङ्गम् । – \[न्यायमं पृ॰ ४५ ।\] 


[^1836]: “–सौ अनि–”  \[श्र॰\]  ।


[^1837]: धूमो हेतु ।


किञ्च, असर्वगतद्रव्यस्य[^1838] चैत्रादेः नियतदेशवृत्तेः[^1839] तदन्यदेशे[^1840] प्रतिनियते प्रत्यक्षतः,  अप्रतिनियते[^1841] चानुमानतोऽभावसिद्धेः कथमुक्तदोपानुषङ्गः ? तच्चानुमानम्–देशान्तराणि[^1842] चैत्रशून्यानि चैत्राधिष्ठितदेशव्यतिरिक्तत्वात् तत्समीपदेशवत् । न च “देशान्तराणि चैत्रयुक्तानि तत्समीपदेशव्यतिरिक्तत्वात् चैत्राधिष्ठितदेशवत्” इति प्रत्यनुमानोपहतमेतदित्यभिधातव्यम्;[^1843] तत्पक्षस्य[^1844] प्रत्यक्षादिबाधितत्वात् । तदेवमर्थापत्तेः अनुमानादर्थान्तरत्वाऽसिद्धेः[^1845] सिद्ध परेषां[^1846] प्रमाणसख्याव्याघात ।

[^1838]: तुलना–असर्वगतस्य द्रव्यस्य नियतदेशवृत्तेरक्लेशेन तदितरदेशनास्तित्वावधारणम् । – \[न्यायमं॰ पृ॰ ४५ । न्यायवा॰ ता॰ पृ॰ ४३ ।\]  दृष्टमेतत्– अव्यापकं द्रव्यमेकत्रास्ति तदन्यत्र नास्तीति यथा प्राचीप्रतीच्योरेकत्रोपलभ्यमान सविताऽन्यत्र न भवतीतीदं दर्शनबलेनैवमवधार्यते । – \[प्रश॰ कन्द॰ पृ॰ २२३ ।\] 


[^1839]: परिमितदेशवृत्तित्वादिति हेतो ।


[^1840]: “तदन्यदेशे प्रतिनियते च अनु–”  \[ब॰\]  ।


[^1841]: “अतिनियते”  \[आ॰\]  ।


[^1842]: तुलना–देशान्तराणि चैत्रशून्यानि चैत्राधिष्ठितव्यतिरिक्तत्वात् तत्समीपदेशवदिति । – \[ न्यायम॰ पृ॰ ३८ ।\] 


[^1843]: ननु देशान्तर शून्य चैत्रेणैव प्रतीयते । तद्देशव्यतिरिक्तत्वात् समीपस्थितदेशवत् । विरुद्धाव्यभिचारित्व तद्वदेव हि गम्यते । समीपदेशभिन्नत्वाच्चैत्राधिष्ठितदेशवत् । एतदुक्त भवति–न तावद्देशान्तराणि चैत्रशून्यानि तत्सयुक्तदेशव्यतिरिक्तदेशत्वादिति हेतु सभवति, सन्दिग्धत्वात्, देशान्तराण्यपि तत्सयुक्तानि न वेत्येतावदेव विचार्यते । कथ तेषा तत्संयुक्तदेशाद् व्यतिरेकसिद्धि । यदि परमेवमुच्यते–यमेवाधुना चैत्रोऽधिष्ठितोऽपवरकदेश तद्व्यतिरिक्तत्वादिति, एव विधश्चाप्रयोजको हेतु, इतरथा हि शक्यते–चैत्रयुक्त देशान्तर तत्समीपव्यतिरिक्तदेशत्वात् तदघिष्ठितदेशवदिति । – \[मी॰ श्लो॰ अर्था॰, न्यायर॰ पृ॰ ४६१–६२ ।\] 


[^1844]: प्रतिपक्षप्रयोगस्तु प्रत्यक्षादिविरुद्धत्वाद्धेत्वाभास एव । – \[न्यायम॰ पृ॰ ४५ ।\] 


[^1845]: “–न्तरतासिद्धे”  \[श्र॰\]  ।


[^1846]: मीमासकानाम् ।


ननु भवतामप्येव[^1847] प्रमाणसङ्ख्यानियमविरोधस्तुल्यः “उपमानादेः प्रदिपादितप्रमाणप्रपञ्चस्य प्रत्यक्षपरोक्षाभ्यामर्थान्तरत्वाऽविशेषात्” इत्यारेकापनोदार्थमाह–““सर्वस्य”” इत्यादि । “सर्वस्य” अनन्तरोक्तस्य उपमानादिप्रमाणप्रपञ्चस्य[^1848] “परोक्षेऽन्तर्भावात्” नाऽस्माक कश्चिद्दोषः । कस्मात् तस्य तत्रान्तर्भाव इति चेत् ? तल्लक्षणलक्षितत्वात्[^1849] । यस्य यल्लक्षणलक्षितत्वं तस्य तत्रान्तर्भावः यथा रूपसुखादिसंवेदनस्य प्रत्यक्षे, परोक्षलक्षणलक्षितत्वञ्च उपमानादेरिति । यथैव हि रूपादिसंवेदनस्य सुखादिसंवेदनस्य च विषयभेदात्[^1850] सामग्रीभेदाच्च[^1851] अन्योन्यं[^1852] वैलक्षण्येऽपि वैशद्यस्वरूपप्रत्यक्षलक्षणलक्षितत्वात् प्रत्यक्षत्वम्, तथा उपमानादेरपि अवैशद्यस्वभावपरोक्षलक्षणलक्षितत्वात् परोक्षत्वमिति ।

[^1847]: जैनानामपि ।


[^1848]: “प्रमाणपञ्चकस्य”  \[ब॰\]  ।


[^1849]: उपमानादय परोक्षेऽन्तर्भवन्ति परोक्षलक्षणलक्षितत्वात् । तुलना–यदेकलक्षणलक्षित तद्व्यक्तिभेदेऽप्येकमेव यथा वैशद्यैकलक्षणलक्षित चक्षुरादिप्रत्यक्षम्, अवैशद्यैकलक्षणलक्षितञ्च शब्दादीति । – \[प्रमेयक॰ पृ॰ १९२ । सन्मति॰ टी॰ पृ॰ ५९५ । स्या॰ र॰ प॰ २८३ ।\] 


[^1850]: रूपादिसुखादिलक्षण ।


[^1851]: चक्षुरादि-मानसादिरूप ।


[^1852]: “अन्योन्यवैल–”  \[आ॰\] ,  \[ब॰\]  ।


नन्वेवमपि परोक्षस्य स्मृतिप्रत्यभिज्ञानतर्काऽनुमानागमभेदैः परिगणितत्वात्[^1853] कथमुपमानादेस्तत्रान्तर्भावः, तदन्तर्भावे वा परिगणनविरोधः ? इत्यसमीचीनम्; उपमानादेः[^1854] प्रत्यभिज्ञानादिरूपतया तत्परिगणनाऽविरोधकत्वात् । दर्शनस्मरणकारणकं हि सङ्कलनं[^1855] प्रत्यभिज्ञानमुच्यते, इदमप्युपमानादिज्ञानं दर्शनस्मरणकारणकं सादृश्यादि  सङ्कलनस्वभावञ्च, अतः कथं प्रत्यभिज्ञानात् व्यतिरिच्येत ? यद्[^1856] दर्शनस्मरणकारणकं[^1857] सादृश्यादिसङ्कलनस्वभावञ्च तत् प्रत्यभिज्ञानमेव यथा प्रसिद्धप्रत्यभिज्ञानम्,[^1858] तत्कारणकं[^1859] सादृश्यादिसङ्कलनस्वभावञ्चोपमानमिति ।

[^1853]: लघीयस्त्रयस्य “ज्ञानमाद्य स्मृति”  \[का॰ १०\]  इति कारिकायाम्,  \[परीक्षामु॰ ३ । २ । प्रमाणनय॰ ३ । २ । प्रमाणमी॰ १ । २ । २ ।\]  इत्यादिषु च ।


[^1854]: तुलना – \[प्रमेयक॰ पृ॰ १९३ । स्या॰ र॰ पृ॰ २८३ ।\] 


[^1855]: “सकल्पनं”  \[श्र॰\]  ।


[^1856]: उपमान प्रत्यभिज्ञानात्मकमेव दर्शनस्मरणकारणकत्वे सति सादृश्यादिसङ्कलनस्वभावत्वात् ।


[^1857]: “–कारण सङ्कलन–”  \[आ॰\] ,  \[श्र॰\]  ।


[^1858]: स एवाय जिनदत्त इत्येकत्वप्रत्यभिज्ञानम् ।


[^1859]: “तत्कारणं सादृ–”  \[ब॰\]  ।


““तद्”” इत्यादिना प्रकृतोपसंहारमाह–यस्माद् उपमानादेः परोक्षेऽन्तर्भावः “तत्” तस्मात् “समञ्जसम्” उपपन्नम् ““प्रत्यक्षं परोक्षञ्च इति” एवं “द्वे एव प्रमाणे”” इति । कुत एतत् ? इत्यत्राह–““अन्यथा”” इत्यादि । “अन्यथा” अन्येन प्रकारेण “तेषां” प्रमाणानां “सङ्ख्याया अनवस्थानादिति” ॥ छ ॥

मिथ्यायुक्तिपलालकूटनिचयं प्रज्वाल्य निःशेषतः,  
सम्यग्युक्तिमहांशुभिः[^1860] पुनरियं व्याख्या परोक्षे कृता ।  
येनासौ निखिलप्रमाणकमलप्राज्यप्रबोधप्रदः,  
भास्वानेष[^1861] जयत्यचिन्त्यमहिमा शास्ताऽकलङ्को जिनः ॥ छ ॥  

[^1860]: “–महामुनि पु–”  \[ब॰\]  ।


[^1861]: “–नेष जयत्परोक्षमहि–”  \[ब॰\]  ।



इति श्रीप्रभाचन्द्रविरचिते[^1862] न्यायकुमुदचन्द्रे लघीयस्त्रयालङ्कारे तृतीयः परिच्छेदः[^1863] ॥ छ ॥

[^1862]: “श्रीमत्प्रभा–”  \[ब॰\]  ।


[^1863]: “परिच्छेद समाप्त ॥”  \[ब॰\]  ।

