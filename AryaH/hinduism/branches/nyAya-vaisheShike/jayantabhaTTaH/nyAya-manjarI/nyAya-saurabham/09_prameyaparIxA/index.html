<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | ०९ प्रमेयपरीक्षा</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/" rel="feed" type="application/rss+xml" title="आगमे विश्वासटिप्पन्यः" />

    <meta property="og:url" content="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/">
  <meta property="og:site_name" content="आगमे विश्वासटिप्पन्यः">
  <meta property="og:title" content="०९ प्रमेयपरीक्षा">
  <meta property="og:description" content="नवममाह्निकम्—प्रमेयपरीक्षा
अपवर्गपरीक्षा
एवं शरीरादौ दुःखपर्यन्ते हेये प्रमेये निर्णीते, यदर्थ एतदुपदेशः यत्परमुपादेयं प्रमेयं, यदर्थः शास्त्रारम्भः तमपवर्गं लक्षयितुमाह—
तदत्यन्तविमोक्षोऽपवर्गः ॥ १-१-२२ ॥
तदिति प्रक्रान्तस्य दुःखस्यावमर्शः । न च मुख्यमेव दुःखं बाधनास्वभावमवमृश्यते, किन्तु तत्साधनं तदनुषक्तं च सर्वमेव । तेन दुःखेन वियोगोऽपवर्गः ॥
अस्ति प्रलयवेलायामप्यात्मनो1 दुःखवियोगः । स त्वपवर्गो न भवति, सर्गसमये पुनरक्षीणकर्माशयानुरूपशरीरादिसम्बन्धे सति दुखसम्भवात् । अतः तद्व्यावृत्त्यर्थमत्यन्तग्रहणम् ॥ अशेषविशेषगुणोच्छेद एव मोक्षः
आत्यन्तिकी दुःखनिवृत्तिरपवर्गः, न सावधिका । द्विविधदुःखावमर्शिना सर्वनाम्ना सर्वेषामात्मगुणानां दुःखवदवमर्शात्, अत्यन्तग्रहणेन च सर्वात्मना तद्वियोगाभिधानात् नवानामात्मगुणानां बुद्धिसुखदुःखेच्छाद्वेषप्रयत्नधर्माधर्मसंस्काराणां निर्मूलोच्छेदः अपवर्ग इत्युक्तं भवति ॥ विशेषगुणानां मुक्तौ नाशस्यावश्यकता
यावदात्मगुणास्सर्वे नोच्छिन्ना वासनादयः ।
तावदात्यन्तिकी दुःखव्यावृत्तिर्नावकल्पते ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="aryah">

  <meta itemprop="name" content="०९ प्रमेयपरीक्षा">
  <meta itemprop="description" content="नवममाह्निकम्—प्रमेयपरीक्षा
अपवर्गपरीक्षा
एवं शरीरादौ दुःखपर्यन्ते हेये प्रमेये निर्णीते, यदर्थ एतदुपदेशः यत्परमुपादेयं प्रमेयं, यदर्थः शास्त्रारम्भः तमपवर्गं लक्षयितुमाह—
तदत्यन्तविमोक्षोऽपवर्गः ॥ १-१-२२ ॥
तदिति प्रक्रान्तस्य दुःखस्यावमर्शः । न च मुख्यमेव दुःखं बाधनास्वभावमवमृश्यते, किन्तु तत्साधनं तदनुषक्तं च सर्वमेव । तेन दुःखेन वियोगोऽपवर्गः ॥
अस्ति प्रलयवेलायामप्यात्मनो1 दुःखवियोगः । स त्वपवर्गो न भवति, सर्गसमये पुनरक्षीणकर्माशयानुरूपशरीरादिसम्बन्धे सति दुखसम्भवात् । अतः तद्व्यावृत्त्यर्थमत्यन्तग्रहणम् ॥ अशेषविशेषगुणोच्छेद एव मोक्षः
आत्यन्तिकी दुःखनिवृत्तिरपवर्गः, न सावधिका । द्विविधदुःखावमर्शिना सर्वनाम्ना सर्वेषामात्मगुणानां दुःखवदवमर्शात्, अत्यन्तग्रहणेन च सर्वात्मना तद्वियोगाभिधानात् नवानामात्मगुणानां बुद्धिसुखदुःखेच्छाद्वेषप्रयत्नधर्माधर्मसंस्काराणां निर्मूलोच्छेदः अपवर्ग इत्युक्तं भवति ॥ विशेषगुणानां मुक्तौ नाशस्यावश्यकता
यावदात्मगुणास्सर्वे नोच्छिन्ना वासनादयः ।
तावदात्यन्तिकी दुःखव्यावृत्तिर्नावकल्पते ॥">
  <meta itemprop="wordCount" content="9839">
  <meta name="twitter:card" content="summary">
  <meta name="twitter:title" content="०९ प्रमेयपरीक्षा">
  <meta name="twitter:description" content="नवममाह्निकम्—प्रमेयपरीक्षा
अपवर्गपरीक्षा
एवं शरीरादौ दुःखपर्यन्ते हेये प्रमेये निर्णीते, यदर्थ एतदुपदेशः यत्परमुपादेयं प्रमेयं, यदर्थः शास्त्रारम्भः तमपवर्गं लक्षयितुमाह—
तदत्यन्तविमोक्षोऽपवर्गः ॥ १-१-२२ ॥
तदिति प्रक्रान्तस्य दुःखस्यावमर्शः । न च मुख्यमेव दुःखं बाधनास्वभावमवमृश्यते, किन्तु तत्साधनं तदनुषक्तं च सर्वमेव । तेन दुःखेन वियोगोऽपवर्गः ॥
अस्ति प्रलयवेलायामप्यात्मनो1 दुःखवियोगः । स त्वपवर्गो न भवति, सर्गसमये पुनरक्षीणकर्माशयानुरूपशरीरादिसम्बन्धे सति दुखसम्भवात् । अतः तद्व्यावृत्त्यर्थमत्यन्तग्रहणम् ॥ अशेषविशेषगुणोच्छेद एव मोक्षः
आत्यन्तिकी दुःखनिवृत्तिरपवर्गः, न सावधिका । द्विविधदुःखावमर्शिना सर्वनाम्ना सर्वेषामात्मगुणानां दुःखवदवमर्शात्, अत्यन्तग्रहणेन च सर्वात्मना तद्वियोगाभिधानात् नवानामात्मगुणानां बुद्धिसुखदुःखेच्छाद्वेषप्रयत्नधर्माधर्मसंस्काराणां निर्मूलोच्छेदः अपवर्ग इत्युक्तं भवति ॥ विशेषगुणानां मुक्तौ नाशस्यावश्यकता
यावदात्मगुणास्सर्वे नोच्छिन्ना वासनादयः ।
तावदात्यन्तिकी दुःखव्यावृत्तिर्नावकल्पते ॥">
<script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/branches\/nyAya-vaisheShike\/jayantabhaTTaH\/nyAya-manjarI\/nyAya-saurabham\/09_prameyaparIxA\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/branches\/nyAya-vaisheShike\/jayantabhaTTaH\/nyAya-manjarI\/nyAya-saurabham\/09_prameyaparIxA.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>







    <link rel="stylesheet" href="/AgamaH/webpack_dist/uiLib.css">
<link rel="stylesheet" href="/AgamaH/css/uiLibPrint.css" media="print" >
<link rel="stylesheet" href="/AgamaH/css/fonts.css" >
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> ०९ प्रमेयपरीक्षा</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०९ प्रमेयपरीक्षा">०९ प्रमेयपरीक्षा</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>नवममाह्निकम्—प्रमेयपरीक्षा</p>
<p>अपवर्गपरीक्षा</p>
<p>एवं शरीरादौ दुःखपर्यन्ते हेये प्रमेये निर्णीते, यदर्थ एतदुपदेशः यत्परमुपादेयं प्रमेयं, यदर्थः शास्त्रारम्भः तमपवर्गं लक्षयितुमाह—</p>
<p>तदत्यन्तविमोक्षोऽपवर्गः ॥ १-१-२२ ॥</p>
<p>तदिति प्रक्रान्तस्य दुःखस्यावमर्शः । न च मुख्यमेव दुःखं बाधनास्वभावमवमृश्यते, किन्तु तत्साधनं तदनुषक्तं च सर्वमेव । तेन दुःखेन वियोगोऽपवर्गः ॥</p>
<p>अस्ति प्रलयवेलायामप्यात्मनो<sup id="fnref:1"><a href="#fn:1" class="footnote-ref" role="doc-noteref">1</a></sup> दुःखवियोगः । स त्वपवर्गो न भवति, सर्गसमये पुनरक्षीणकर्माशयानुरूपशरीरादिसम्बन्धे सति दुखसम्भवात् । अतः तद्व्यावृत्त्यर्थमत्यन्तग्रहणम् ॥
अशेषविशेषगुणोच्छेद एव मोक्षः<br>
आत्यन्तिकी दुःखनिवृत्तिरपवर्गः, न सावधिका । द्विविधदुःखावमर्शिना सर्वनाम्ना सर्वेषामात्मगुणानां दुःखवदवमर्शात्, अत्यन्तग्रहणेन च सर्वात्मना तद्वियोगाभिधानात् नवानामात्मगुणानां बुद्धिसुखदुःखेच्छाद्वेषप्रयत्नधर्माधर्मसंस्काराणां निर्मूलोच्छेदः अपवर्ग इत्युक्तं भवति ॥
विशेषगुणानां मुक्तौ नाशस्यावश्यकता<br>
यावदात्मगुणास्सर्वे नोच्छिन्ना वासनादयः ।<br>
तावदात्यन्तिकी दुःखव्यावृत्तिर्नावकल्पते ॥</p>
<p>धर्माधर्मनिमित्तो हि सम्भवः सुखदुःखयोः ।<br>
मूलभूतौ च तावेव स्तम्भौ संसारसद्मनः ॥</p>
<p>तदुच्छेदे तु तत्कार्यशरीराद्यनुपप्लवात् ।<br>
नात्मनः सुखदुःखे स्तः इत्यसौ मुक्त उच्यते ॥</p>
<p>हच्छाद्वेषप्रयत्नादि भोगायतनबन्धनम् ।<br>
उच्छिन्नभोगायतनः नात्मा तैरपि युज्यते ॥</p>
<p>प्राणस्य क्षुप्पिपासे द्वे लोभमोहौ च चेतसः ।<br>
शीतातपौ शरीरस्य षडूमिरहितः शिवः ॥</p>
<p>तदेवं नवानामात्मविशेषगुणानां निर्मूलोच्छेदोऽपवर्ग इति यदुच्यते, तदेवेदमुक्तं भवति “तदत्यन्तविमोक्षोऽपवर्ग” इति ॥
मुक्तिकालिकात्मस्वरूपम्<br>
ननु ! तस्यामवस्थायां कीदृगात्माऽवशिष्यते ?<br>
स्वरूपैकप्रतिष्ठानः परित्यक्तोऽखिलैर्गुणैः ॥</p>
<p>उमिष्टकातिगं<sup id="fnref:2"><a href="#fn:2" class="footnote-ref" role="doc-noteref">2</a></sup> रूपं तदस्याहुर्मनीषिणः ।<br>
संसारबन्धनाधीनदुःखक्लेशाद्यदूषितम् ॥</p>
<p>वेदान्तिसम्मतमोक्षनिरासः<br>
अत्र तावत् वेदान्तिन आहुः—नायमिदृशो मोक्षः प्रेक्षावतां प्रयत्नभूमिर्भवितुमर्हति । को हि नाम शिलाशकलकल्पं अपगतसकलसुख  संवेदनसंस्पर्शं<sup id="fnref:3"><a href="#fn:3" class="footnote-ref" role="doc-noteref">3</a></sup> आत्मानमुपपादयितुं यतेत ? सोपाधिसावधिकपरिमितानन्दनिष्यन्दात् स्वर्गादप्यधिकं अनवधिकनिरतिशयनैसर्गिकानन्दसुन्दरं अपरिम्लानतत्संवेदनसामर्थ्यं चतुर्थं पुरुषार्थमाचक्षन्ते विचक्षणाः ॥
मुक्तेरपि संसार एव वरम्<br>
यदि तु जडः पाषाणनिर्विशेष एव तस्यामवस्थायामात्मा भवेत्, । तत्कृतं अपवर्गेण ! संसार एव वरमस्तु ! यत्र तावदन्तराऽन्तराऽपि दुःखकलुषितमपि स्वल्पमपि सुखमुपभुज्यते । चिन्त्यतां तावदिदं, किमल्पसुखानुभवो भद्रकः, उत सर्वसुखोच्छेद एव । तस्मान्नित्यसुखमात्मनो महत्त्ववदस्तीति आगमप्रामाण्यादभ्युपगम्यताम् । तच्च संसारदशायां अविद्यावरणवशेन नानुभूयते । तत्त्वज्ञानाभ्यासभावनाभिभूतनिरन्तराविद्यावरणस्त्वात्मा तस्यामवस्थायां तदनुभवतीति ॥
सिद्धान्ते मुक्तौ सुखाभावे प्रमाणम्<br>
तदिदमनुपपन्नम्—आत्मनो नित्यसुखसत्तायां प्रमाणाभावात् । प्रत्यक्षं तावन्नास्मदादीनामन्येषां वा केषाञ्चिदस्मिन्नर्थे प्रभविष्यतीति केयं कथा ? अनुमानमपि न सम्भवति, लिङ्गलेशानवलोकनादिति ॥
नित्यसुखसद्भावे अनुमानं न प्रमाणम्<br>
ननु ! उक्तमेवानुमानमपवर्गाय, यत्र प्रेक्षावतां प्रयत्नः । सुखसिद्धये हि बुद्धिमन्तो यतन्ते, नाश्मकल्पमात्मानं कर्तुमिति । तदयं इष्टाधिगमार्थः मुमुक्षोः प्रयत्नः, प्रेक्षापूर्वकारिप्रयत्नत्वात्, कृष्यादिप्रयत्न वदिति ॥</p>
<p>नानिष्टोपरमार्थत्वात्;<sup id="fnref:4"><a href="#fn:4" class="footnote-ref" role="doc-noteref">4</a></sup> अनिष्टस्यापि शान्तये ।<br>
सन्तः प्रयतमाना हि दृश्यन्ते व्याधिखेदिताः ॥</p>
<p>अतिदुर्वहश्चायं संसारदुःखभार इति तदुपशमाय व्यवस्यन्तः सन्तः न निष्प्रयोजनप्रयत्ना भवन्तीति अनैकान्तिको हेतुः ॥
नित्यसुखसद्भावे आगमाः न प्रमाणम्<br>
अथ आगमादवगम्यते—बिभुत्वेनेव, नित्येन सुखेनाविनाकृतः स्वात्मेति । तथा च पठ्यते—“विज्ञानमानन्दं ब्रह्म” इति—</p>
<p>स्यादेतदेवम्—यद्येतदेव केवलं आगमवचनमश्रोष्यत । वचनान्तरमपि तु श्रूयते—“न ह वै सशरीरस्य सतः प्रियाप्रिययोरुपहतिरस्ति । अशरीरं वा व सन्तं न प्रियाप्रिये स्पृशतः” इति ॥
आगमवाक्यानामन्यथासिद्धत्वम्<br>
ननु ! भवत्पठितमागमवचनं अन्यथापि व्याख्यातुं शक्यते । “सशरीरस्य” इति प्रक्रमात् सांसारिके सुखदुःखे अनुकूलेतरविषयोपलम्भसम्भवे तदानीमशरीरमात्मानं न स्पृशत इत्यर्थः ॥</p>
<p>हन्त ! तर्हि त्वदधीतमपि वेदवचनं “आनन्दं ब्रह्म” इति संसारदुःखपरिहारप्रकरणादेव तद्दुःखापायविषयं व्याख्यास्यते । न खलु व्याख्यानस्य भगवतः काचिदभूमिरस्ति । दृष्टाश्च दुःखोपरमे सुखशब्दप्रयोगाः ॥</p>
<p>चिरज्वरशिरोर्त्यादिव्याधिदुःखेन खेदिताः ।<br>
सुखिनो वयमद्येति तदपाये प्रयुञ्जते ॥</p>
<p>मुक्तौ शरीरादीनामप्यङ्गीकारप्रसङ्गः<br>
यदि च “आनन्दम्” इति वचनात् नित्यं सुखमात्मन इष्यते, “तर्हि ब्रह्म” इति वचनात् व्यापकत्वमिव, “विज्ञानम्”<sup id="fnref:5"><a href="#fn:5" class="footnote-ref" role="doc-noteref">5</a></sup> इति वचनात् ज्ञानमपि नित्यमस्याभ्युपगन्तव्यम् । अतश्च सुखवत् ज्ञानस्यापि नित्यत्वात् संसारेऽपि नित्यसुखोपलब्धिः स्यात् । ततश्च धर्माधर्मफलाभ्यां सुखदुःखाभ्यामस्य नित्यस्य सुखस्य साहचर्यमनुभूयेत । अपि च—</p>
<p>सुखवत् ज्ञानवच्चास्य कामं देहेन्द्रियाद्यपि ।<br>
नित्यं प्रकल्प्यतामित्थं मोक्षो रम्यतरो भवेत् ॥</p>
<p>अथ कार्यं सुखज्ञानम्,<sup id="fnref:6"><a href="#fn:6" class="footnote-ref" role="doc-noteref">6</a></sup> हेतुस्तस्य विचिन्तनीयः—यत उत्पद्यत इति । धर्माच्चेत्, सोऽपि किम्प्रभव इति वाच्यम् । योगसमाधिज इति चेत्, तस्य स्वकार्यत्वात् स्वकार्यसुखसंवेदनावसानत्वान्न शाश्वतिकत्वं स्यात् । अप्रक्षयश्च धर्मस्य निरनुमानकः । न हि योगसमाधिजो धर्मः न क्षीयत इत्यत्र च किञ्चिदनुमानमस्ति । विपर्यये तु प्रसिद्धमनुमानम्, सर्वस्य कृतकस्यानित्यत्वदर्शनादिति । क्षीणे च धर्मे तत्कार्यज्ञानाभावात् सदपि सुखमनुपलभ्यमानं असतो न विशिष्यते ॥
आत्मसुखस्य स्वप्रकाशत्वनिराकरणम्<br>
स्वप्रकाशं तत् सुखमिति चेत्—न—संसारेऽपि तदुपलब्धिप्रसङ्गात् । शरीरादिसम्बन्धः प्रतिबन्धहेतुरिति चेत्—न—शरीरादीनामुपभोगार्थत्वात् । भोगार्थाः शरीरादयस्ते भोगप्रतिबन्धं विदधतीति न साध्वी कल्पना ॥
सुखस्यावरणासम्भवः<br>
अविद्यावरणात् संसारे स्वप्रकाशसुखानुपलम्भ इति चेत्—न—प्रकाशस्य तुच्छेनावरितुमशक्यत्वात् । न च प्रकाशरूपं पारमार्थिकमात्मनः सुखं तद्विपरीततुच्छस्वभावेयमविद्या न परीतुमर्हति, मेघादिना दिनकरकिरणा वरणावधारणात् ॥</p>
<p>अविरलगवलमलीमसं बलाहकव्यूहपिहितरविबिम्बम् ।<br>
तदपि न रजनीसदृशं दिनमिति सहसा मोहमहिमा ॥</p>
<p>मेघा<sup id="fnref:7"><a href="#fn:7" class="footnote-ref" role="doc-noteref">7</a></sup> अपि रवेरन्ये स्वरूपेण च वास्तवाः ।<br>
तत्त्वान्यत्वादचिन्त्या तु नाविद्याऽवरणक्षमा ॥</p>
<p>तस्मान्न नित्यानन्दत्वमात्मनः सुवचम् ॥
मोक्षस्य नित्यसुखरूपत्वे मुक्त्यसम्भवः<br>
अपि च मोक्षे नित्यानन्दस्वभावे तद्रागेण प्रयतमानो मुमुक्षुः न मोक्षमधिगच्छेत् । न हिरागिणां मोक्षोऽस्तीति मोक्षविदः ॥</p>
<p>दुःखनिवृत्त्यात्मकेऽपि मोक्षे दुःखद्वेषात् प्रयतमानस्य समानो दोष इति चेत्—न—मुमुक्षोर्द्वेषाभावात् । रागद्वेषौ हि संसारकारणमिति च जानाति मुमुक्षुः, द्वेष्टि च दुःखमिति कथं सङ्गच्छते ॥</p>
<p>सुखेऽप्यस्य रागो नास्त्येवेति चेत्—न—स्वर्गनिर्विशेषेऽपवर्गे स्वर्गव द्रागस्य सम्भाव्यमानत्वात् । दुःखेन तु निर्विण्णस्य मुमुक्षोर्वैराग्यं जायते न दुःखविषयो द्वेषः । विरक्तस्य चास्य मोक्षं प्रति यत्नो भवति, न दुःखं द्विषत इति न समानो न्यायः<sup id="fnref:8"><a href="#fn:8" class="footnote-ref" role="doc-noteref">8</a></sup> ॥
केवलदुःखनिवृत्तेरपि पुरुषार्थत्वम्<br>
यदुक्तं तादृशो मोक्षः प्रेक्षावतां प्रयत्नविषयो न भवतीति—तदपि न साम्प्रतम्—प्रयोजनानुसारेण प्रमाणव्यवस्थानुपपत्तेः । न हि प्रयोजनानुवर्ति प्रमाणं भवितुमर्हति ॥</p>
<p>यदि निरानन्दो मोक्षः प्रेक्षावतां न रुचिरः—कामं मा भूत्—न त्वप्रमाणकमानन्दं त्वत्र कल्पयितुं शक्नुमः ॥
सुखरहितस्यापि मोक्षस्योपादेयत्वम्<br>
न च सर्वात्मना साधूनामनभिमत एव तथाविधो मोक्षः । न चतदवाप्तये न प्रयतन्ते । ते ह्येवं विवेचयन्ति । दुःखसंस्पर्शशून्यशाश्वतिक सुखसम्भोगासम्भवात्, दुःखस्य चावश्यं हातव्यत्वात्, विवेकहानस्य चाशक्यत्वात्, विषमधुनी इवैकपात्रे पतिते उभे अपि सुखदुःखे त्यज्येतामिति । अतश्च संसारान्मोक्षः श्रेयान्, यत्रायमियानतिदुस्सहो दुःखप्रबन्धोऽवलुप्यते, वरमियती कादाचित्की सुखकणिका त्यक्ता, न तस्याः कृते दुःखभार इयानूढ इति । तस्मान्न सुखोपभोगात्मको मोक्ष<sup id="fnref:9"><a href="#fn:9" class="footnote-ref" role="doc-noteref">9</a></sup> इति ॥
जागति सुखमेव नास्तीति बौद्धपक्षः<br>
अन्यस्त्वाह—तिष्ठतु तावन्मोक्षः ! संसारेऽपि न सुखं नाम किञ्चिदस्तीति सर्व एवायं दुखाभावमात्रे सुःखव्यवहारः । तथा हि—</p>
<p>तृषा शुष्यत्यास्ये पिबति सलिलं स्वादु सुरभि<br>
क्षुधार्तस्सन् शालीन् कबलयति मांस्पाकवलितान् ।<br>
प्रदीप्ते रागाग्नौ घननिबिडमाश्लिष्यति वधूं<br>
प्रतीकारे व्याधेः सुखमिति विपर्यस्यति जनः ॥</p>
<p>संसारे सुखसद्भावसिद्धान्तः<br>
उच्यते—तदिदमतिकृतकवैराग्यप्रकटनकौरुकुचीकौशलम्, आनन्दात्मनः प्रतिप्राणिसंवेद्यस्य सुखस्य निह्नोतुमशक्यत्वात्<sup id="fnref:10"><a href="#fn:10" class="footnote-ref" role="doc-noteref">10</a></sup> । अनिवृत्तेऽपि दुःखे क्वचित् सुखसंवेदनात् न दुःखाभावः सुखम् । निरभिलाषस्याप्यतर्कितोपनतसुखसाधनविषयसम्पर्के सति सुखसंवेददर्शनात् ॥</p>
<p>अभिलाषात्मकदुःखाभावः सुखमित्यपि न मनोज्ञम् । यस्तु दुःखाभावे क्वचित् सुखमित्यपि व्यपदेशः प्रशान्तरोगाणामिव पूर्वं दर्शितः, स भाक्त इति न तावता स्वसंवेदनसाक्षिकसुखापह्नवः कर्तुमुचितः । मोक्ष तु नित्यसुखमसम्भवत्प्रमाणत्वात् नाभ्युपगम्यते ॥
मोक्षस्य आत्मस्वरूपात्मकत्वम्<br>
अपि च मोक्षे सुखमस्ति न वेति विचार एष न प्रामाणिकजनोचितः । स्वरूपेण व्यवस्थानमात्मनो मोक्ष इति मोक्षविदः । तत्र आत्मस्वरूपमेव कीदृशमिति चिन्त्यम्, न पृथङ्मोक्षस्वरूपम् । आत्मनश्च सुखदुःखबुध्यादयः आगन्तुका गुणाः, न महत्त्ववत् सांसिद्धिका इति निर्णीतमेतदात्मलक्षणे, सुखादिकार्येण चात्मनोऽनुमानादिति ॥
आत्मनः चैतन्यरूपत्वनिरासः<br>
अत एव कापिलकथितचितिशक्तिस्वभावत्वमपि न युक्तमात्मनः ॥</p>
<p>स चेतनश्चिता योगात् तद्योगेन विना जडः ।<br>
चितिर्नामार्थविज्ञानं<sup id="fnref:11"><a href="#fn:11" class="footnote-ref" role="doc-noteref">11</a></sup> कादाचित्कं तु तस्य तत् ॥</p>
<p>नार्थसंवेनादन्यत् चैतन्यं नाम विद्यते ।<br>
तच्च सामग्र्यधीनत्वात् कथं मोक्षे भविष्यति ॥</p>
<p>जाग्रतः स्वप्नवृत्तेर्वा सुषुप्तस्यापि वाऽऽत्मनः ।<br>
ज्ञानमुत्पद्यतेऽन्या तु चतुर्थी नास्ति तादृशी ॥</p>
<p>जाग्रद्दशायां स्वप्ने च बुद्धेः प्रत्यात्मवेद्यता ।<br>
सुखं सुप्तोऽहमद्येति पश्चात्प्रत्यवमर्शनात्<sup id="fnref:12"><a href="#fn:12" class="footnote-ref" role="doc-noteref">12</a></sup> ॥</p>
<p>तदा त्ववेद्यमानाऽपि सुषुप्ते धीः प्रकल्प्यते ।<br>
तुर्यावस्था तु संवित्तिशून्यस्य स्थितिरात्मनः ॥</p>
<p>तुर्यावस्थातिगं रूपं यदाहुः केचिदात्मनः ।<br>
प्रमाणागोचरत्वेन कल्पनामात्रमेव तत् ॥</p>
<p>संवित्प्रसवसामर्थ्यं सामग्रीसन्निधानतः ।<br>
यदि नामात्मनोऽस्त्यस्य तावता न चिदात्मता ॥</p>
<p>ज्ञानोत्पत्त्यर्हत्वरूपचैतन्यरूपत्वेऽविरोधः<br>
यदि तु दर्शनशक्तियोग्यतामात्रमेव पुंसश्चैतन्यमुच्यते—तर्हि तथाविधस्य तस्य कैवल्यस्यास्माकीनमोक्षसदृशत्वमेव । सत्संवित्प्रसवयोग्य तामात्रसम्भवेऽपि दृश्येन्द्रियसम्प्रयोगादिसामग्रीवैकल्यात् कैवल्यावस्थाया  मात्मनो द्रष्टृत्वासम्भवात् । दर्शनशून्यस्य चान्यस्य चैतन्यस्य निरस्तत्वादिति ॥
बौद्धसम्मतमोक्षविमर्शः<br>
निर्वाणादिपदाख्येयमपवर्गं तु सौगताः ।<br>
सन्तत्युच्छेदमिच्छन्ति,<sup id="fnref:13"><a href="#fn:13" class="footnote-ref" role="doc-noteref">13</a></sup> स्वच्छां वा ज्ञानसन्ततिम् ॥</p>
<p>मतद्वितयमप्येतत् प्रत्युक्तं पूर्वमेव यत् ।<br>
ध्वस्तश्च ज्ञानसन्तानः नित्यश्चात्मा समर्थितः ॥</p>
<p>सन्तत्युच्छेदपक्षस्तु नैयायिकमतादपि ।<br>
शोच्यो यत्राश्मकल्पोऽपि न कश्चिदवशिष्यते ॥</p>
<p>जैनसम्मतमोक्षविमर्शः<br>
अर्हत्पक्षेऽपि यद्रूपं अन्यसापेक्षमात्मनः<sup id="fnref:14"><a href="#fn:14" class="footnote-ref" role="doc-noteref">14</a></sup> ।<br>
न केवलस्य ताद्रप्यम् इत्यस्मन्मततुल्यता<sup id="fnref:15"><a href="#fn:15" class="footnote-ref" role="doc-noteref">15</a></sup> ॥</p>
<p>विकारित्वं तु जीवानां अत्यन्तमसमञ्जसम् ।<br>
शब्दपुद्गलवच्चैतत्प्रत्याख्येयमसम्भवात् ॥</p>
<p>तस्मान्न वेदान्तविदो वदन्ति<br>
मोक्षं न<sup id="fnref:16"><a href="#fn:16" class="footnote-ref" role="doc-noteref">16</a></sup> साङ्ख्या न च सौगताद्याः ।<br>
इत्यक्षपादाभिहितोऽपवर्गः<br>
श्रोयांस्तदत्यन्तविमोक्ष एव ॥</p>
<p>मोक्षोपायविचारः<br>
आह—भवत्वयमीदृगपवर्गः । स तु कथमधिगम्यत इत्युच्यताम् । उक्तमेव भगवता सूत्रकारेण—</p>
<p>दुःखजन्मप्रवृत्तिदोषमिथ्याज्ञानानामुत्तरोत्तरापाये तदनन्तरापायादपवर्गः ॥ १-१-२ ॥</p>
<p>दुःखोच्छेदस्तावदपवर्ग इति कथितम् । कार्यत्वाच्च दुःखस्य कारणोच्छेदात्तदुच्छेदः । कारणं चास्य जन्म । जन्मनि सति हि दुःखं भवति । जायते इति हि जन्म देहेन्द्रियादिसम्बन्धः आत्मनः । तदपि जन्मकारणोच्छेदादेवोच्छेद्यम् । अतस्तत्कारणं प्रवृत्तिरुच्छेद्या । तस्या अपि हेतूच्छेदात् उच्छेद इति तद्धेतयो दोषाः उच्छेद्याः । तेषां तु निमित्तं मिथ्याज्ञानम् । तस्मिन्नुच्छिन्ने दोषा उच्छिन्ना भवन्तीति मिथ्या ज्ञानमुच्छेद्यम् । तदुच्छेदे च तत्त्वज्ञानमुपायः । “प्रसिद्धो ह्ययमर्थः” समर्थितश्च पूर्वं विस्तरतः तत्त्वज्ञानं मिथ्याज्ञानस्य बाधकमिति । तस्मा तत्त्वज्ञानान्मिथ्याज्ञानदोषप्रवृत्तिजन्मदुःखनिवृत्तिक्रमेणापवर्ग इति ॥
तत्त्वज्ञानस्य मिथ्याज्ञाननिवर्तकत्वम्<br>
यद्यपि मिथ्याज्ञानमपि जन्मकार्यम्,<sup id="fnref:17"><a href="#fn:17" class="footnote-ref" role="doc-noteref">17</a></sup> अशरीरस्यात्मनो मिथ्याज्ञानानुपपत्तेः । इतरेतरकार्यकारणभावेन बीजाङ्कुरवदनादिप्रबन्धप्रवृत्तेन प्रवर्तमाना मिथ्याज्ञानादयो भावाः संसार इत्याख्यायते—तथापि—तत्कारणोच्छेदचिन्तायां कुतः प्रभृत्युच्छेद उपक्रम्यतामिति विचार्यमाणे विशेषनियमाभावात् यतः कुतश्चिदिति प्राप्ते, मिथ्याज्ञानस्य प्रतिकूलमुच्छेद  कारणं तत्त्वज्ञानमुपलब्धमिति विशेषे प्रमाणाभवात् तदुच्छद एवोपक्रम्यते ॥</p>
<p>अत एव मिथ्याज्ञानमूलः संसार उच्यते । तस्मिन् उच्छिन्ने तदुच्छेदसम्भवात्, न ततः प्रभृति संसारः प्रवर्तत इति निपुणमतिभिरपि निर्धारयितुं शक्यम्, अनादित्वात्तस्येति ॥</p>
<p>तदेवं तत्त्वज्ञानान्मिथ्याज्ञानापाये तत्कार्यदोषापायः, दोषापाये प्रवृत्त्यपायः, प्रवृत्त्यपाये जन्मापायः, जन्मापाये दुःखापायः—स एवापवर्ग इति । तदिदमुक्तं “उत्तरोत्तरापाये तदनन्तरापायात्” इति ॥
मोक्षस्य दुरधिगमत्वशङ्का<br>
आह—विदितोऽयं सूत्रार्थः; किन्त्वघटमानमनोरथविडम्बनामात्रमिदम् अलीकश्रद्दधानताप्रकटनं वा । दुरधिगमस्तु सङ्कटो मोक्षमार्गः ॥</p>
<p>साध्यस्त्रिवर्ग एवैषः धर्मकर्मार्थलक्षणः ।<br>
चतुर्थः पुरुषार्थस्तु कथास्वेव विराजते ॥</p>
<p>यदा प्रियवियोगादि भवत्युद्वेगकारणम् ।<br>
तदा मोक्षकथाः कामं क्रियन्तां शोकशान्तये ॥</p>
<p>न तूद्यमसमये<sup id="fnref:18"><a href="#fn:18" class="footnote-ref" role="doc-noteref">18</a></sup> तदधिगमसमर्थामुपलभामहे सरणिम्, ऋणक्लेशप्रवृत्त्यनुबन्धस्य दुस्तरत्वात् ॥
ऋणत्रयस्य दुस्तरत्वम्<br>
ऋणानुबन्धस्तावत्—“जायमानो ह वै ब्राह्मणः त्रिभिरृणैरृणवा  । ब्रह्मचर्येण ऋषिभ्यः यज्ञेन देवेभ्यः प्रजया पितृभ्यः” इतीदं हि  वेदे पठ्यते । तत्र प्रथमं “ऋषीणामनृणः स्याम्” इति ब्रह्मचर्यमाचरति । ततः “पितृणामनृणः स्याम्” इति कृतदारसङ्ग्रहः प्रजोत्पादनाय व्यवहरति । तदनु गृहस्थ एव दर्शपूर्णमासादिषु सहस्रसंवत्सरपर्यन्तेषु कर्मस्वधिकृतः क्रतूननुतिष्ठतीति “देवानामनृणः स्याम्” इति । कोऽस्य मोक्षव्यवसायावसरः ?
मोक्षस्य श्रुतिविरुद्धत्वम्<br>
ननु च !
“
ऋणाणि त्रीण्यपाकृत्य मनो मोक्षे निवेशयेत्—</p>
<p>”<br>
इति मन्वादिस्मरणात् अस्त्येव तदवसरः—न—श्रुतिवाक्यविरोधात् । एवं हि श्रूयते “जरामर्यं<sup id="fnref:19"><a href="#fn:19" class="footnote-ref" role="doc-noteref">19</a></sup> वा एतत्सत्रं यदग्निहोत्रं दर्शपूर्णमासौ च जरया ह वा एष एतस्मान्मुच्यते मृत्युना वा” इति । न च कर्मप्रयोगाशक्त्या कर्मभ्यो विरन्तुं शक्यते; स्वयमशक्तस्य बाह्यशक्त्युपदेशात् । अन्तेवासी वा जुहुयात, “ब्रह्मणा<sup id="fnref:20"><a href="#fn:20" class="footnote-ref" role="doc-noteref">20</a></sup> हि स परिक्रीतः । क्रीतो वा जुहुयात्” धनेन हि स परिक्रीतः । अशक्तस्य च मोक्षोपायानुष्ठानेऽप्यस्य कथं शक्तिः ?
रागादीनां अवर्जनीयत्वम्<br>
क्लेशानुबन्धादप्यपवर्गाभावः—</p>
<p>ये हि रागादयो दोषाः आत्मनश्चिरसम्भृताः ।<br>
कस्तान् शमयितुं शक्तः पुनरावृत्तिधर्मकान् ॥</p>
<p>कामं चिरं विजित्यापि क्रोधं वा लोभमेव वा ।<br>
पुनर्गच्छन् वशे तेषां लोकः प्रायेण दृश्यते ॥</p>
<p>तथाहि—चिरमपि तपसि नियमितमतिरपि अविजितविषमशरविकृतिः तनुपवनापनीतवसनकामिनीस्तनजघनदर्शनादेव वशं विश्वामित्रः कुसुमधन्वनो गत इति श्रूयते ॥
रागविवृद्धिहेतव एवाधिकाः<br>
अलमाख्यायिकया । अद्यत्वेऽप्येवं शतशो दृश्यत इति दुरुच्छेदा दोषाः । “वीतरागजन्मादर्शनात्” इति च विचारितमात्मपरीक्षायाम् । अवियुक्त एव दोषैर्जन्तुर्जायत इति दोषविवृद्धिहेतवश्च रूपादयो विषयाः । ते कथमिव स्वकर्मण्युदासते ॥</p>
<p>ताम्बूलं कुसुमसुगन्धयस्समीराः<br>
सौधेषु प्रतिफलिताः शशाङ्कभासः ।<br>
वाचश्च प्रणयनवामृतद्रवार्द्राः<br>
दूतीनां दधति न कस्य रागवृद्धिम् ॥</p>
<p>अपि च—</p>
<p>मुग्धस्मितसुघाधौतमधुरालापशालिना ।<br>
मुखेन पक्ष्मलाक्षीनां कस्य नाक्षिप्यते मनः ॥</p>
<p>इत्येवं निदानानुपशमादपि<sup id="fnref:21"><a href="#fn:21" class="footnote-ref" role="doc-noteref">21</a></sup> स्थित एव क्लेशानुबन्धः ॥
प्रवृत्तेरपि दुस्त्यजत्वम्<br>
प्रवृत्त्यनुबन्धः खल्वपि—</p>
<p>रागादिप्रेर्यमाणो हि कर्माण्यारभते नरः ।<br>
दीर्घदीर्घाः प्रतायन्ते यैर्धर्माधर्मवासनाः ॥</p>
<p>यः प्रवृत्त्यनुबन्धश्च हेतुरन्यस्य जन्मनः ।<br>
तेन जन्मान्तरेणान्या जन्यते कर्मवासना ॥</p>
<p>एकमेवेदृशं<sup id="fnref:22"><a href="#fn:22" class="footnote-ref" role="doc-noteref">22</a></sup> कर्म कर्तुमापतति क्वचित् ।<br>
जन्मायुतशतेनापि यत्फलं भुज्यते न वा ॥</p>
<p>क्लेशकर्मानुबन्धोत्था जन्मदुःखादिशृङ्खला ।<br>
पुनरावर्तमानैषा केनोपायेन भज्यताम् ?</p>
<p>विना<sup id="fnref:23"><a href="#fn:23" class="footnote-ref" role="doc-noteref">23</a></sup> फलोपभोगेन न विनाशोऽस्ति कर्मणाम् ।<br>
तेषां ज्ञानाग्निना दाह इति श्रद्धाविजृम्भितम् ॥</p>
<p>कार्यकारणभावो हि शास्त्रादेवावधारितः ।<br>
कर्मणां च फलानां च स कथं वा निवर्तताम् ॥</p>
<p>न च प्यज्ञानसापेक्षं कर्मेष्टं बन्धकारणम् ।<br>
येनात्मज्ञानयुक्तानां तदुदासीत तान् प्रति ॥</p>
<p>अज्ञाननैरपेक्ष्येण कर्मणां स्वभाव एवैषः, यत् फलाविनाभावित्वमिति ॥</p>
<p>तस्मादित्थमृणक्लेशप्रवृत्त्याद्यनुबन्धतः ।<br>
न मोक्षसिद्धिरस्तीति तदर्थो विफलः श्रमः ॥</p>
<p>अशक्येऽर्थे वृथा यत्न इति मत्वा मनीषिभिः ।<br>
मोक्षचर्चाः परित्यज्य स्वे गृहे सुखमास्यताम् ॥</p>
<p>मोक्षस्य दुरधिगमत्वशङ्कानिरासः<br>
अत्राभिधीयते—यत्तावदुक्तं “ऋणानुबन्धात्” इति—तदयुक्तम्— विधिपदाश्रवणात् औपचारिकम् ऋणशब्दं जायमानशब्दं च प्रयुज्य कर्मस्तुतिरियं क्रियते “जायमानो ह वै ब्राह्मणः” इति । न तद्व्यतिरिक्त पुरुषार्थविषयप्रयत्नप्रतिषेधो विधीयते ॥</p>
<p>तथा हि—ऋणशब्दोऽयं विषयान्तरे मुख्यार्थः प्रसिद्धः, “यत्रोत्तमर्णः सलाभममुतः प्रतिग्रहीष्यामि” इति धनमधमर्णाय प्रयच्छति । अधमर्णोऽपि “सलाभमस्मै प्रदास्यामि” इति मत्त्वा गृह्णाति । सोऽयं ऋणशब्दस्य मुख्यो<sup id="fnref:24"><a href="#fn:24" class="footnote-ref" role="doc-noteref">24</a></sup> विषयः इह नास्त्येव ॥</p>
<p>जायमानोऽपि मुख्यः उत्पद्यमानो हि मातुः कुक्षिकुहारान्निस्सरन्नभि धीयते । न चासौ तपस्वी बालः कर्मभिरभिसम्बध्यते । तस्मात् ब्रह्मचर्यम्, अपत्योत्पादनम्, अध्वरप्रयोग इति त्रितयमिदम्, ऋणवदवश्यकर्तव्यमिति कर्मस्तुतिरियमौपचारिकपदप्रयोगाद्गम्यते । न चैतावता मोक्षव्यवसायावसरविरह इति परिशङ्कनीयम्, आश्रमान्तरस्य तदौपयि कस्य दर्शनात् ॥
कर्मणां विरतिः आवश्यकी<br>
ननु ! मरणावधि दर्शपूर्णमासादिधर्मोपदेशात् कथमाश्रमान्तरग्रहणम्—न—जरामर्यवादस्थाप्यपरित्यागप्रतिपादनाय कर्मप्रशंसार्थत्वात् ।  “ये चत्वारः पथयो देवयानाः” इत्यादयो हि चतुर्थाश्रमशंसिनः भूयांसः सन्ति मन्त्रार्थवादाः । मन्वादिस्मृतिवचनानि चतुर्थाश्रमोपदेशीनि चतुर्थाश्रमोचितशौचाचारादीतिकर्तव्यतावितानविधानपराणि च प्रबन्धेनैव दृश्यन्ते—
“
एवं गृहाश्रमे स्थित्वा विधिवत् स्नातको द्विजः ।<br>
वने वसेत्सुनियतः भैक्षभुग्विजितेन्द्रियः ॥</p>
<p>”<br>
इत्युपक्रम्य चतुर्थाश्रमोचितमोक्षोपायानुष्ठानोपदेशाय षष्ठोऽध्यायः समस्त एव मनुनाऽनुक्रान्तः ॥
सन्यासाश्रमः स्पष्टश्रुतिसिद्धः<br>
जाबालश्रुतौ च विधायकेनैव ब्राह्मणवाक्येन प्रतिपदमाश्रमचतुष्टय<sup id="fnref:25"><a href="#fn:25" class="footnote-ref" role="doc-noteref">25</a></sup> मुपदिष्टम् “ब्रह्मचारी भूत्वा गृही भवेत्, गृही भूत्वा वनी भवेत्, वनी भूत्वा प्रव्रजेत्” इति ॥</p>
<p>अग्निसमारोपणविधानोपदेशश्च प्रत्यक्षश्रुतः कथमपह्नूयते ।
“
आत्मन्यग्नीन् समारोप्य ब्राह्मणः प्रव्रजेद्गृहात् इति ॥</p>
<p>”<br>
अपि च उपनिषदामध्ययनं असति मोक्षोपायप्रयोगसमर्थे चतुर्थाश्रमे निरर्थकमेव प्राप्नोति । क्रियाकाण्डानुष्ठाननिष्ठत्वे हि वेदस्य ज्ञानकाण्डोपदेशः किम्प्रयोजनः स्यात् ॥
चतुर्थाश्रमकालः<br>
तदेवं वर्णवत् आश्रमाणामपि चतुर्णां प्रत्यक्षोपदेशसिद्धत्वाच्चतुर्थाश्रमिणां च मोक्षाधिगमोपायतत्त्वज्ञानभावनाभ्यासावसरसम्भवात् सोऽयं  जरामर्यवादः प्रशंसामात्रपर एवावतिष्ठते । “जरया ह वा एष एतस्मान्मुच्यते मृत्युना वा” इति च वचनात् जरसा कर्मत्यागानुज्ञानात् स एव चतुर्थाश्रमावसर इति गम्यते । तदुक्तम्—
“
गृहस्थस्तु यदा पश्येत् वलीपलितमात्मनः ।<br>
अपत्यस्यैव चापत्यं तदाऽरण्यं समाश्रयेत् ॥</p>
<p>”<br>
[म। स्मृ। ६। २]  इति ॥</p>
<p>इतरथा हि “मृत्युनैव च तस्मान्मृच्यते” इत्यवक्ष्यत, च त्वेवमब्रवीत् । तस्मात् वार्धकदशोचितं चतुर्थमाश्रममनुमन्यन्ते ॥
विरक्तस्य सर्वस्य सन्यासाधिकारः<br>
तिष्ठतु वा वार्धकदशा । यूनोऽपि परिपक्वकाष यस्याश्रमचतुष्टय क्रममनपेक्ष्यैव मोक्षाधिकार आख्यातः । यथोक्यं “ब्रह्मचर्यादेव प्रव्रजेत्” इति । अत एव द्विविधो ब्रह्मचारि भवति—उपकुर्वाणः नैष्ठिकश्च । तत्र उपकुर्वाणकः यो ब्रह्मचर्यमनुभूय गृहस्थाश्रममनुभवति । स चापरि पक्वकषायः, अनुषशान्तरागः । तमेव प्रतीदमुच्यते—
“
अनधीत्य द्विजो वेदान् अनुत्पाद्य च सन्ततिम् ।<br>
अनिष्टवा चैव यज्ञैश्च मोक्षमिच्छन्<sup id="fnref:26"><a href="#fn:26" class="footnote-ref" role="doc-noteref">26</a></sup> व्रजत्यधः</p>
<p>”<br>
[म। स्मृ। ६। ३७]  इति ॥</p>
<p>यस्तु परिपक्वकषायः स नैष्ठिक एव ब्रह्मचारी भवति, न गृहस्थामं प्रतिपद्यते । गृहस्थोऽपि परिपक्वकषायः वानप्रस्थाश्रममुल्लङ्घ्य यतित्वेऽधिक्रियते । यथोक्तम्—“गृहाद्वा वनाद्वा प्रव्रजेत्” इति ॥
गृहस्थस्यापि मोक्षः<br>
केचित्तु—कर्मफलाभिसन्धिरहितस्य, कर्तव्यमिति कर्म कुर्वतः क्षीणरागस्यात्मविदः गृहस्थस्यापि मोक्षमाचक्षते<sup id="fnref:27"><a href="#fn:27" class="footnote-ref" role="doc-noteref">27</a></sup> । यथाऽऽह याज्ञवल्क्यः—
“
न्यायार्जितधनस्तत्त्वज्ञाननिष्ठोऽतिथिप्रियः ।<br>
श्राद्धकृद्वेदविद्यावित् गृहस्थोऽपि विमुच्यते</p>
<p>”<br>
इति । तस्मादृणानुबन्धादपवर्गाभाव इत्ययुक्तम् ॥
क्लेशानां परिहारोपायः<br>
यत्तु क्लेशानुबन्धादिति—तदप्यनध्यवसायमात्रम् । प्रतिपक्षभावनादिना<sup id="fnref:28"><a href="#fn:28" class="footnote-ref" role="doc-noteref">28</a></sup> क्लेशोपशमस्य सुशकत्वात् । यदि हि दोषा नित्या भवेयुः, अनित्यत्वेऽप्याकस्मिका वा, सहेतुत्वेऽपि यद्येषां नित्यो हेतुर्भवेत् । कार्यो ऽपि वा यद्यसौ न ज्ञायेत, ज्ञातस्य वाऽस्य शमनोपायो न ज्ञायेत, ज्ञातोऽपि वाऽनुष्ठातुमसौ न शक्येत, तदा क एवैनमुच्छिन्द्यात् । किन्तु—</p>
<p>नाकस्मिका न नित्यास्ते न नित्याज्ञातहेतुकाः ।<br>
नाज्ञातशमनोपायाः न चाशक्यप्रतिक्रियाः ॥</p>
<p>न हि दोषाणां आत्मस्वरूपवन्नित्यत्वं, उपजननापायधर्मकत्वेन ग्रहणात् मिथ्याज्ञानं च प्रसवकारणमेषामवधृतमिति नाकस्मिकत्वम्, अविनाशिहेतुकत्वम्, अज्ञातहेतुकत्वं वा ॥
प्रतिपक्षभावनया क्लेशक्षयः<br>
मिथ्याज्ञानस्य च सन्यग्ज्ञानम् प्रतिपक्षभावनाभ्यासेन च समूलमुन्मीलयितुं शक्यन्ते दोषाः इति नाज्ञातप्रतीकारत्वं तेषाम् । उक्तं च केन चित्  [प्र-वा-३-२२०] —</p>
<p>सर्वेषां<sup id="fnref:29"><a href="#fn:29" class="footnote-ref" role="doc-noteref">29</a></sup> सविपक्षत्वात् निर्ह्रासातिशयाश्रितात् ।<br>
सात्मीभावात्तदभ्यासात् हीयेरन्नास्रवाः क्वचित् ॥</p>
<p>इति । विषयदोषदर्शनेन हि तेषु सक्तिलक्षणो रागः शाम्यति । यदा ह्येष चिन्तयति विवेकी—</p>
<p>असौ तरलताराक्षी पीनोन्नतघनस्तनी ।<br>
विलुप्यमाना कान्तारे विहगैरद्य दृश्यते ॥</p>
<p>विभाति बहिरेवास्याः पद्मगन्धनिभं वपुः ।<br>
अन्तर्मज्जास्थिविण्मूत्रभेदःक्रिमिकुलाकुलम् ॥</p>
<p>अस्थीनि पित्तमुच्चाराः क्लिन्नान्यान्त्राणि शोणितम् ।<br>
इति चर्मपिनद्धं तत् कामिनीत्यभिधीयते ॥</p>
<p>मेदोग्रन्थी स्तनौ नाम तौ स्वर्णकलशौ कथम् ।<br>
विष्ठादृतौ नितम्बे च कोऽयं हेमशिलाभ्रमः ॥</p>
<p>मूत्रासृग्द्वारमशुचि च्छिद्रं क्लेदि जुगुप्सितम् ।<br>
तदेव हि रतिस्थानं अहो पुंसां विडम्बना ॥</p>
<p>प्रीतिर्यथा निजास्योत्थं लिहतः शोणितं शुनः ।<br>
शुष्केऽस्थिनि तथा पुंसः स्वधातुस्यन्दिनः स्त्रियाम् ॥</p>
<p>व्यात्तानना विवृत्ताक्षी विवर्णा श्वासघुर्घरा ।<br>
कथमद्य न रागाय म्रियमाणा तपस्विनी ॥</p>
<p>अहो बत वराकोऽयं अकाले तृषितः फणी ।<br>
प्रसारितमुखोऽस्माकं शोणितं पातुमागतः ॥</p>
<p>किमनेनापराद्धं<sup id="fnref:30"><a href="#fn:30" class="footnote-ref" role="doc-noteref">30</a></sup> नः स्वभावो वस्तुनः स्वयम् ।<br>
स्पृश्यमानो दहत्यग्निः इति कस्मै प्रकुप्यति ॥</p>
<p>नानुकूलः प्रिये हेतुः प्रतिकूलो न विप्रिये ।<br>
स्वकर्मफलमश्नामि कः सुहृत्कश्च मे रिपुः ॥</p>
<p>एवमहनिशं चिन्तयतो नितान्तं शान्तस्य मनसः समचित्तता सर्वत्र समुद्भवतीति विलीयन्ते दोषग्रन्थयः ॥</p>
<p>अत एवोपदिश्यन्ते मोक्षशास्त्रेष्वनेकशः ।<br>
तस्य तस्योपघाताय तास्ताः प्रत्यूहभावनाः ॥</p>
<p>प्रतिपक्षभावनया दोषक्षयः<br>
ननु च प्रतिपक्षभावनेऽपि न सर्वात्मना दोषपक्षः क्षयमुपयाति । निम्बाभ्युपयोग इव क्रियमाणे कफधातुरिति—नैतदेवम्—तत्र निम्बोपयो गवत् तदनुकूलस्यान्नपानादेरुपयोगदर्शनात् । अपि च—</p>
<p>धर्मिलोपभयात्तत्र<sup id="fnref:31"><a href="#fn:31" class="footnote-ref" role="doc-noteref">31</a></sup> नेष्टः सर्वात्मना क्षयः ।<br>
कफाधिक्यं तु हन्तव्यं धातुसाम्यस्य सिद्धये ॥</p>
<p>इह सर्वात्मनोच्छेद्याः क्लेशाः संसारकारिणः ।<br>
छेदश्चैकान्ततस्तेषां प्रतिपक्षोपसेवया ॥</p>
<p>न च प्रतिपक्षभावनाभ्यासमेकं अस्त्रमपास्य तदुपशमे निमित्तान्तरं किमपि क्रमते ॥
भोगानां नोपभेगेन क्षयः<br>
न हि विषयाभिलाषस्तदुपभोगेन विरंस्यति । यथाऽऽह—
“
न जातु कामः कामानामुपभोगेन शाम्यति ।<br>
हविषा कृष्णवर्त्मेव भूय एवाभिवर्धते ॥  [म-भा-आ-८५-१२]</p>
<p>”<br>
अन्यत्राप्युक्तम्—“भोगाभ्यासमनु विवर्धन्ते रागाः, कौशलानि चेन्द्रियाणाम्” इति ॥</p>
<p>पाराशर्योऽप्याह—
“
तृष्णाखनिरगाधेयं दुष्पूरा केन पूर्यते ।<br>
या महद्भिरपि क्षिप्तैः पूरणेनैव खन्यते इति ॥</p>
<p>”<br>
तस्मात् प्रतिपक्षभावनैव भगवती भीमकान्तिः अन्तःकरणकान्तारे निरन्तरमभिज्वलन्ती दावदहनदीधितिरिव दहति दोषविटपकानिति । तदेवं दोषानुबन्धविध्वंसोपायसम्भवान्न तत्कृतो मोक्षमार्गनिरोधोऽभिधातव्यः ॥
क्लेशाद्यनुबन्धनिवृत्तिमात्रं साध्यम्<br>
अत एव केचन चेतनस्य प्रकृत्या निर्मलत्वात् मलानामागन्तुकत्वात्, मलनिबर्हणहेतोश्च यथोक्तस्य सम्भवात्, तदाचरणात्तदपाये सति स्वतस्सकलपदार्थदर्शनसामर्थ्यस्वभावचित्तत्त्वावस्थानात् सर्वज्ञसिद्धिमदूरवर्तिनीमेव मन्यन्ते ॥
सुषुप्त्यादौ शुद्धस्यात्मनो लेशतो भानम्<br>
यदप्युक्तं क्लेशशून्यत्वमात्मनो न कदाचिदपि दृष्टम्, अनुबन्धवृत्तित्वात् क्वेशानामिति—तदप्यसत्यम्—सुषुप्तावस्थायामस्पृष्टस्य दोषैरात्मनः प्रत्यहमुपलम्भात् । जाग्रतोऽपि का चन तादृशी दृशा दृश्यत एव, यस्यामसावात्मस्वरूप एवात्मा निर्मलोऽवतिष्ठते । यथोक्तं “अहरहर्ब्रह्मलोकं यान्ति” इति<sup id="fnref:32"><a href="#fn:32" class="footnote-ref" role="doc-noteref">32</a></sup> । तदलमनेन दोषानुबन्धकथानुबन्धेन ॥
प्रवृत्तीनां विरतिसम्भवः<br>
यदपि प्रवृत्त्यनुबन्धादिति प्रत्यपादि—तदपि सूत्रकृता समाहितम् —“न प्रवृत्तिः प्रतिसन्धानाय हीनक्लेशस्य”  [न्या-सू-४-१-६४]  इति । दोषेषु बन्धहेतुषु विगलितेषु प्रवृत्तिरपि न देहेन्द्रियादिजन्मने प्रभवतीति ॥
कर्मक्षयप्रकारवर्णनम्<br>
ननु दोषक्षयान्मा भूत् उत्तरः कर्मसङ्ग्रहः ।<br>
कथं फलमदत्त्वा तु प्राक्तनं कर्म शाम्यति ॥</p>
<p>अत्र केचिदाहुः—ददत्येव कर्माणि, नादत्त्वा शाम्यन्ति; तथापि बन्धहेतवो न भवन्ति । यतः शमसन्तोषादिजनितं योगिनः सुखमुत्पाद्य धर्मो विनङ्क्ष्यति, अधर्मश्च शीतातपक्लेशादिद्वारकं दुःखं दत्त्वेति ॥
कर्मणां फलनैयत्येऽपि न हानिरिति पक्षः<br>
ननु ! अमुष्मात्कर्मणः इदं फलं भवतीति<sup id="fnref:33"><a href="#fn:33" class="footnote-ref" role="doc-noteref">33</a></sup> कर्मफलानां कार्यकारण भावनियमात्, कथमियता कर्मफलोपभोगो भवेदित्यन्यथा तदुपभोगमपरे वर्णयन्ति । योगी हि योगर्धिसिद्ध्या विहितनिखिलनिजधर्माधर्मकर्मा निर्माय तदुपभोगयोग्यानि तेषु तेषूपपत्तिस्थानेषु तानि तानि सेन्द्रियाणि शरीराणि,<sup id="fnref:34"><a href="#fn:34" class="footnote-ref" role="doc-noteref">34</a></sup> रण्डान्तःकरणानि च मुक्तैरात्मभिरुपेक्षितानि गृहीत्वा सकृदेव सकलकर्मफलमनुभवति प्राप्तैश्वर्य इतीत्थमुपभोगेन<sup id="fnref:35"><a href="#fn:35" class="footnote-ref" role="doc-noteref">35</a></sup> कर्मणां क्षयः ॥
तत्त्वज्ञानेन कर्मणां नाशपक्षः<br>
अन्ये त्वाचक्षते—किमनेन भोगायासेन, अदत्तफलान्येव कर्माणि योगिनो नङ्क्ष्यन्ति । तत्त्वज्ञानस्यैव भगवत इयान् प्रभावः, यदस्मिन्नुत्पन्ने चिरसञ्चितान्यपि कर्माणि सहसैव प्रलयमुपयान्ति । भोगादपि तेषां प्रक्षयः शास्त्रप्रामाण्यादेवावगतः । तथा तत्प्रामाण्यादेव तत्त्वज्ञाना दपि तत्प्रक्षयं प्रतिपत्स्यामहे । तथा चाह—
“
यथैधांसि समिद्धोऽग्निः भस्मसात्कुरुतेऽर्जुन ।<br>
ज्ञानाग्निः सर्वकर्माणि भस्मसात्कुरुते तथा</p>
<p>”<br>
[गी। ४-३७]  इति ॥</p>
<p>न चेदं श्रद्धामात्रम्, वेदविदामग्रण्या व्यासमुनिनैव समभिधानात्, अवेदार्थं हि नासावभिदधीतेति ॥
कर्मणां फलजननशक्तिनाशपक्षः<br>
तमन्ये न मन्यन्ते । न सर्वामना कर्मणां दाहः । किन्तु स्वरूपेण सतामपि सहकारिवैकल्यात् स्वकार्यकरणोदासीनता तेषां भवति, भ्रष्टानामिव बीजानामङ्कुरकरणकौशलहानिः । यतः सामग्री कार्यस्य जनिका, न केवलं कारकम् । अतो न कर्माण्येवकेवलानि फलोपभोगयोग्यशरीरेन्द्रियादिजन्मनिमित्ततामुपयान्ति । किन्तु मिथ्याज्ञानेन दोषैश्च सहितानि । तदुक्तं “अविद्यातृष्णे धर्माधर्मौ च जन्मकारणम्” इति ॥</p>
<p>तत्त्वविदश्च तत्त्ववित्त्वादेव नाविद्या मिथ्याज्ञानात्मिका भवति । दोषाणां तु प्रथमे दर्शित एव क्रमः । तदभावे भवन्तावपि धर्माधर्मौ न बन्धाय कल्पेते । न हि स्वकार्यमङ्कुरादि कुसूलवर्तीनि बीजानि जनयितुमुत्सहन्ते ॥</p>
<p>भ्रष्टबीजानामपि स्वरूपशक्तिरपि तानवं<sup id="fnref:36"><a href="#fn:36" class="footnote-ref" role="doc-noteref">36</a></sup> गता । तद्वत् कर्मणां स्वरूपशक्तिशैथिल्यं मा नाम भूत् । तथापि कुसूलवर्ति बीजवत् सहकारि वैधुर्यात् कार्यानारम्भ इति । तदिदसुक्तं “न<sup id="fnref:37"><a href="#fn:37" class="footnote-ref" role="doc-noteref">37</a></sup> प्रवृत्तिः प्रतिसन्धानाय हीनक्लेशस्य”  [न्या-सू-४-१-६४]  इति ॥
धर्माधर्थयोः न सम्पूर्णनाशः<br>
ननु स्वरूपसत्तायां धर्माधर्मयोः कथमिदमुक्तं नवानामात्मगुणानां निर्मूलोच्छेदोऽपवर्ग इति—नैष दोषः—मनस्संयोगवदकिञ्चित्करयोरवस्थानमपि उच्छेदान्न विशिष्यते । मुक्तस्यात्मनः विभुत्वादपरिहार्यो मन  स्संयोगः । न च तदानीमसौ सन्नपि सुखदुःखज्ञानादिजन्मनि व्याप्रियते । एवं धर्माधर्मौ सन्तावपि फलमनाक्षिपन्तौ किं करिष्यत इति फलत उच्छिन्नावेव भवतः । तस्मान्नवानामात्मगुणानामुच्छेदोऽपवर्ग इत्यविरुद्धम्<sup id="fnref:38"><a href="#fn:38" class="footnote-ref" role="doc-noteref">38</a></sup> ॥</p>
<p>एवं प्रवृत्त्यनुबन्धस्यापि बन्धहेतोरभावान्न दुर्गमोऽपवर्गः ॥
ज्ञानकर्मसमुच्चयवादः<br>
अपरे पुनराहुः—कर्मफलानां शास्त्रतः कार्यकारणभावनियमावगतेः शमसन्तोषशीतातपादिद्वारकसुखदुःखमात्रोपपादनेन कर्मपरिक्षयानुपपत्तेः, योगर्द्ध्या च दीर्घकालावधिसुखदुःखोपभोगस्य सकृदेव सम्पादयितुमशक्य त्वात् ज्ञानाग्निना च दाहे तत्कर्मोपदेशिवैदिकवचनसार्थानर्थक्यप्रसङ्गात्, अदत्तफलस्य कर्मणोऽनुपरमात्, अवस्थानपक्षे चिरमप्युषित्वा कुसूलावस्थितबीजवत् कालान्तरेणापि तत्फलाक्षेपप्रसङ्गात् अवश्यं स्वफलोपभोगद्वारक एव कर्मक्षयो वाच्यः ॥</p>
<p>न चानिर्मोक्ष आशङ्कनीयः, ततश्चिरादपि तत्सिद्धिसम्भवात् । तथा च मुमुक्षुर्नित्यनैमित्तिकं कर्मावश्यमनुतिष्ठेत्, अननुतिष्ठन् प्रत्यवेयादिति तत्कुतोऽस्य बन्धः स्यात् । काम्यं निषिद्धं च कर्म स्वर्गनरककारि विस्पष्टमेव बन्धसाधनमिति तत्परिहरेदेवेत्येवं तावदुत्तरोऽयं न कर्मसञ्चयः प्रवर्तते । तदाह—
“
नित्यनैमित्तिके कुर्यात् प्रत्यवायजिहासया ।<br>
मोक्षार्थी न प्रवर्तेत तत्र काम्यनिषिद्धयोः इति ॥</p>
<p>”   नित्यकाम्यकर्मविभागः<br>
प्राक्तनस्य तु कर्मसञ्चयस्य भोगादेव क्षयः । आत्मविदश्च मुमुक्षोरयमनुष्ठानक्रमो भवति, नेतरस्येति स एवेत्थमपवृज्यत इति । आह च—
“
आत्मज्ञे चैतदस्तीति तद्ज्ञानमुपयुज्यते ।<br>
तत्र ज्ञातात्मतत्त्वानां भोगात्पूर्वक्रियाक्षये ॥<br>
उत्तरप्रचयासत्त्वात्<sup id="fnref:39"><a href="#fn:39" class="footnote-ref" role="doc-noteref">39</a></sup> देहो नोत्पद्यते पुनः ॥</p>
<p>”<br>
ननु ! नित्यकर्मनुष्ठानपक्षे नास्त्येव मोक्षः । यान्येव हि नित्यानि दर्शपौर्णमासादिकर्माणि “यावज्जीवं दर्शपूर्णमासाभ्यां यजेत” इत्यादिचोदनोपदिष्टानि, तान्येव फलवन्ति श्रूयन्त इति काम्यान्यपि भवितुम र्हन्ति “दर्शपौर्णमासाभ्यां स्वर्गकामो यजेत्” “अग्निंहोत्रं जुहुयात्स्वर्गकामः” इति—न—फलाभिसन्धानपूर्वकत्वेनाप्रयोगात् । तथाऽऽह—
“
प्रार्थ्यमानं फलं ज्ञातं नानिच्छोस्तद्भविष्यति</p>
<p>”<br>
इति । सोऽयं प्रवृत्तौ विशेषः । प्रयोगेऽपि विशेषः । काम्यं कर्म सर्वाङ्गोपसंहारेण प्रयुज्यमानं फलसाधनमिति न यथाशक्ति तथा तथा प्रयोक्तव्यमिति । नित्यकर्मणः अकरणात् प्रत्यवाय इति यथाशक्त्यपि तत् प्रयोक्तव्यम् । अननुष्ठितात् यादृक्, तादृक् अनुष्ठितश्रेयःप्रत्यवायपरिहारोपपत्तेः ॥</p>
<p>काम्ये तु सर्वाण्यङ्गानि यद्यसावुपसंहर्तुं न शक्नुयात्, मा प्रवर्तिष्ट । न ह्यप्रवर्तमानः प्रत्यवेयादिति ॥</p>
<p>एवञ्च तदेव दर्शपौर्णमासादिकर्म “यावज्जीवं” इति चोदनयोपदिष्टं नित्यं सत् तत्फलानभिसन्धानात् प्रयुक्तं न बन्धाय कल्पते । क्व सा स्वर्गसाधनत्वशक्तिः अस्य गतेति चेत्—न—न वयं कर्मणां शक्तिमशक्ति वा प्रत्यक्षतः प्रपश्यामः । शास्त्रैकशरणास्तु श्रोत्रिया वयम् । चोदनैव धर्मे प्रमाणमिति नः कुलव्रतमेतत् । सा च चोदना एकत्र कामिनमधिकारिणमाश्रित्य प्रवृत्ता । तदधिकारश्च फलनिर्वृत्तेर्विना न स्यादिति फलपर्यन्ततां प्रतिपद्यते ॥</p>
<p>अन्यत्र तु यावत्पदोषबद्धजीवनपदार्थावच्छिन्नाधिकारिलाभेन प्रवर्तमाना न फलाय प्रभवति । अक्रियमाणे तु शास्त्रार्थे प्रत्यवायाय भवति अधिकृतेन सता शास्त्रार्थस्त्यक्त इति । काम्ये त्वनुत्पन्नकामोऽधिकृत एव न भवतीति नाधिकृतेन सता विधिस्त्यक्त इति न प्रत्यवैतीति । उपक्रम्य त्वन्तराले त्यक्तुं न लभत एव । वीतायां फलेच्छायां, आवाप्ते वा फले तत्कर्मसमापनवदवश्यकर्तव्यमेव तदित्यलं शास्त्रान्तरगर्भेण भूयसा कथाविस्तरेण ॥</p>
<p>सर्वथा सुष्टूक्तं “नित्यनैमित्तिके कुर्यात्” इति ॥</p>
<p>मोक्षस्य दुर्लभत्वम्<br>
ननु ! भोगात् प्राक्तनकर्मक्षयपक्षे दीर्घकालापेक्षणात् अप्रत्यासन्न इव मोक्षो लक्ष्यते—किं त्वया ज्ञातमधुनैव । हुङ्कृत्वा<sup id="fnref:40"><a href="#fn:40" class="footnote-ref" role="doc-noteref">40</a></sup> निर्विलम्बमेव मोक्षमाप्नुयादिति । न खलु सुलभोऽयं पुरुषार्थः । किं न श्रुतमिदमायुष्मता क्यासवचनम्—
“
अनेकजन्मसंसिद्धस्ततो याति परां गतिम्  [गी। ६। ४५]  इति ॥</p>
<p>”<br>
ज्ञानाग्निदाहवचनं तु ज्ञानप्रशंसार्थमेव । सोऽयं ज्ञानकर्मसमुच्चयान्मोक्ष उच्यत इति ॥
ज्ञानकर्मसमुच्चयवादनिरासारम्भः<br>
अत्राभिधीयते—न खलु फलोपभोगद्वारकः कर्मणां परिक्षयः जन्मकोटिशतैरपि शक्यक्रियः । उक्तं हि—
“
एकमेवेदृशं कर्म कर्तुमापतति क्वचित् ।<br>
जन्मायुतशतेनापि यत्फलं भुज्यते न वा ॥</p>
<p>देहैस्तत्कर्मभोगार्थैः कर्मान्यन्न करिष्यते ।<br>
देहबन्धनमित्येषा दुराशैव तपस्विनाम् ॥</p>
<p>”<br>
तदीदृशमेनं मोक्षपथमुपदिशद्भिर्याज्ञिकैः मोक्षोपेक्षणमनक्षरमुपदिष्टं भवतीति । तस्मात् पूर्वोक्तनीत्यैव कर्मणां बन्धहेतुत्वमपाकरणीयम् ॥
कर्मनाशस्वरूपनिश्चयः<br>
ननु ! पक्षचतुष्टयेऽपि दोष उक्तः—न—चतुर्थपक्षस्य<sup id="fnref:41"><a href="#fn:41" class="footnote-ref" role="doc-noteref">41</a></sup> निरवद्यत्वात् । सहकारिवैकल्यात् कुसूलावस्थितबीजवत् कर्मणामनारम्भकत्वे सति न कश्चिद्दोषः । एष एव च तेषां दाहः, यत् कार्यानारम्भकत्वम् ॥
कर्मणां फलादानम्<br>
ननु ! अविनष्टस्वरूपाणि कुसूलबीजवदेव कदा चिरादारप्स्यन्ते कार्यम् । तस्माद्वरमुच्छिद्यन्तामेव । किमिदानीं नित्यमात्मानमप्युच्छेत्तुं  यतामहे । स हि पुरा भोक्ताऽभूदिति मुक्तोऽपि पुनर्भोक्तृतां प्रतिपद्येतेति वरमुच्छिद्यन्तामेव ॥</p>
<p>सामग्र्यभावात् कथमसौ पुनः भोक्तृतां गच्छेत् ? इति चेत्— कर्माण्यपि सहकार्यभावात् कथं कार्यमारभेरन् ? न च कर्मणां बन्धकरणे रागादयो न सहकारिण इति वक्तुं शक्यते; “वीतरागस्य जत्मादर्शनात्” इत्यसकृदुक्तत्वात् । तस्मादयमेव सूत्रकारोपदिष्टः पन्थाः पेशलः “न प्रवृत्तिः प्रतिसन्धानाय हीनक्लेशस्य” इति ॥
ज्ञानकर्मसमुच्चयवादरूण्डनम्<br>
यच्चेदमुच्यते ज्ञानकर्मसमुच्चयान्मोक्ष इति—तत्रेदं वक्तव्यम् । कर्मणां कीदृशो मोक्षं प्रत्यङ्गभावः ? न हि तत्साध्यो मोक्षः; स्वर्गा दिवदनित्यत्वप्रसङ्गात् ॥</p>
<p>अपि च—आत्मैव स्वरूपावस्थितो मोक्ष इत्युच्यते; न चात्मस्वरूपं कर्मसाध्यम्, अनादिनिधनत्वेन सिद्धत्वात् ॥
कर्मणां चित्तकषायनिवर्तकत्वम्<br>
ननु ! नित्यकर्माननुष्ठाने प्रत्यवेयादिति तद्द्वारकबन्धपरिहारोपायत्वात् कर्मापि मोक्षाङ्गं स्यात्—न—सन्यासविधानस्य प्रत्यक्षोपदेशादि त्युक्तत्वात् । अपरिपक्वकषायाणां शनैश्शनैस्तत्परिपाकौपयिकत्वेन कर्मानुष्ठानं पारम्पर्येणापवर्गोपाय इति तु बाढमभ्युपगम्यते । यथाऽऽह मनुः—
“
महायज्ञैश्च यज्ञैश्च ब्राह्मीयं<sup id="fnref:42"><a href="#fn:42" class="footnote-ref" role="doc-noteref">42</a></sup> क्रियते तनुः इति ॥</p>
<p>”<br>
अध्यात्मविदश्च ज्ञानकाण्डौपयिकमेव क्रियाकाण्डं मन्यन्ते । साक्षात्तु कर्मसाध्येऽपवर्गे स्वर्गवदपायित्वप्रसङ्गात् कृतकस्य सर्वस्यानित्यत्वात् तत्त्वज्ञानमेव मोक्षोपाय इत्युक्तम् ॥
यमनियमादीनामपि ज्ञानाङ्गत्वम्<br>
यदपि यमनियमादिसाध्यमङ्गभूतं कर्मजातम्, तदपि तदङ्गतां गच्छन्न वार्यते । तत्कार्यत्वेऽपि—यावद्गुणप्रघ्वंसाभावस्वभावत्वात्<sup id="fnref:43"><a href="#fn:43" class="footnote-ref" role="doc-noteref">43</a></sup> मोक्षस्य न क्षयित्वं स्वर्गवत् । अन्यस्तु न मोक्ष इत्युक्तम् ॥</p>
<p>तत्पूर्वोक्तप्रक्रमेणापवर्ग—<br>
प्राप्तेस्तत्त्वज्ञानमेवाभ्युपायः ।<br>
कर्म त्वङ्गं तत्र शौचादि किञ्चित्<br>
किञ्चित्तत्स्यादात्मसंस्कारपूर्वम्<sup id="fnref:44"><a href="#fn:44" class="footnote-ref" role="doc-noteref">44</a></sup> ॥</p>
<p>मोक्षहेतुतत्त्वज्ञानस्वरूपविचारः<br>
आह—तत्त्वज्ञानमिदानीं विचिन्त्यताम्—किंविषयं तदपवर्गाय कल्पते ? कुतो वा तस्य निःश्रेयससाधनत्वमवगतमिति ॥</p>
<p>ननु ! आत्मज्ञानमपवर्गहेतुरिति बहुशः कथितमेवैतदिति कोऽयं प्रश्नः ?—न—विप्रतिपत्तेः । विप्रवदन्ते ह्यत्र वादिनः ॥
मोक्षहेतुज्ञानविषये पक्षभेदाः<br>
एक एवायम् । अविद्यापरिकल्पितः जीवात्मपरमात्मविभागः । परमात्मतत्त्वज्ञानादविद्यापाये मोक्ष इति ब्रह्मवादिनः ॥</p>
<p>शब्दाद्वैतनिश्चयादिति वैयाकरणाः ॥</p>
<p>विज्ञानाद्वैतदर्शनादिति शाक्यभिक्षवः ॥</p>
<p>प्रकृतिपुरुषविवेकविज्ञानादिति पारमर्षाः ॥</p>
<p>ईश्वरप्रणिधानादिति चान्ये<sup id="fnref:45"><a href="#fn:45" class="footnote-ref" role="doc-noteref">45</a></sup> ॥</p>
<p>तदेवं कस्मै तत्त्वज्ञानाय स्पृहयन्तु मुमुक्षवः इति वाच्यम् ॥
आत्मतत्त्वज्ञानस्यैवापवर्गोपायत्वम्<br>
उच्यते—भिन्नास्तावदात्मान इति गृह्यतामात्मज्ञानमेव निःश्रेयसाङ्गमिति ॥</p>
<p>यत्तु—कुतस्तस्य निःश्रेयससाधनत्वमवगतमिति; अक्षपादवचनादिति ब्रूमः । अक्षपादस्तावदेवमुपदिष्टवान् “आत्मज्ञानान्निःश्रेयसाधिगमः” इति । न च निष्प्रमाणकमर्थमेष ऋषिरुपादिशदिति भवितव्यमत्र प्रमाणेन । तत्तु वैदिकं विधिवाक्यं “आत्मा<sup id="fnref:46"><a href="#fn:46" class="footnote-ref" role="doc-noteref">46</a></sup> ज्ञातव्यः” इति ॥</p>
<p>स एष तावन्न निरधिकारः विधिः; अधिकाररहितस्य च विधेः प्रयोगयोग्यत्वाभावात् । अधिकारान्वेषणमुपक्रमणीयम् । परप्रकरणपरिपठनविरहाच्च नास्य समिदाधिविधिवत् प्रधानाधिकारनिवेशित्वम् । अतः विश्वजिदधिकरणन्यायेन स्वर्गकाममधिकारिणमिह यावदुपादातुमध्यवस्यामः, तदैव “न स पुनरावर्तते” इत्यर्थवादसमर्पितेयमपुनरावृत्तिरेव हृदयपथमवतरति, रात्रिसत्र इव प्रतिष्ठेति तामेवास्य फलत्वेन प्रतिपद्यामहे ॥</p>
<p>सा चेयं साध्यमानाऽपि रूपादेव<sup id="fnref:47"><a href="#fn:47" class="footnote-ref" role="doc-noteref">47</a></sup> हि शाश्वती ।<br>
चकास्त्यपुनरावृत्तिः न स्वर्गवदपायिनी ॥</p>
<p>आत्मज्ञानस्य न दृष्टफलसम्भवः<br>
ननु ! दृष्टप्रयोजनालाभे सति अदृष्टप्रयोजनपरिकल्पनावसरः । इह च दृष्टमेव प्रयोजनमात्मज्ञानस्य कर्मप्रवृत्तिहेतुत्वमुपलभ्यते । नित्येनात्मना विना भूतेष्वेवाचेतनेषु श्मशानावधिषु बहुवित्तव्ययायाससाध्यानि को नाम ज्योतिष्टोमादिकर्माण्यनुतिष्ठेदिति नित्य एवात्मा परलोकी ज्ञातव्यः । एवं हि निर्विशङ्कः कर्मसु प्रवर्तेतेति ॥</p>
<p>तदिदमनुपपन्नम्—अन्यत एव सिद्धत्वात् । प्रत्यभिज्ञाप्रत्यक्षप्रत्ययेन जैमिनीयैः,<sup id="fnref:48"><a href="#fn:48" class="footnote-ref" role="doc-noteref">48</a></sup> अनुमानमहिम्ना च नैयायिकादिभिः आत्मा नित्य इति निश्चित एव । किमत्र विधिः करिष्यति । इतिकर्तव्यताकलापोपदेशश्च तदानीमत्यन्तनिष्प्रयोजनः स्यात् ॥
वेदस्य फलवत्त्वम्<br>
अमी च तथा नामातिमहान्तो वेदग्रन्था इयत्येव पर्यवसन्ना इति ?—तदिदमुपनतम्—सेयं महतो वंशस्तम्बात् लट्वाऽऽकृष्यत<sup id="fnref:49"><a href="#fn:49" class="footnote-ref" role="doc-noteref">49</a></sup> इति । तस्मादर्थवादसमर्पितमपुनरावृत्तिरूपमेव फलमात्मज्ञानविधिरबलम्बत इत्येवं केचित् ॥
आत्मज्ञानस्य मोक्षसाधनत्वं विधिसिद्धम्<br>
सूक्ष्मदर्शिनस्त्वाहुः—इयमर्पि महती दुर्गतिः, यत् अर्थवादमुखप्रेक्षित्वमस्योक्तमधिकारविधेः । विश्वजिति रात्रिसत्रे वा किमन्यत् क्रियताम् । न हि विश्वजिद्रूपपर्यालोचनतः कश्चिदधिकारी लभ्यत इति बलात् स्वर्गकामादिः कल्प्यते वा, अर्थवादसमर्पितो वाऽबलम्ब्यते । यत्र तु विधिस्वरूपमहिम्नैव तदुपलम्भः, तत्र किं कल्पनया, किमर्थवादवदनावलोकनदैन्येन वा ॥</p>
<p>इह च “स्वाध्यायोऽध्येतव्यः” इतिवत् “अग्नीनादधीत” इतिवद्वा कृत्येन द्वितीयया वा ईप्सिततमत्वनिर्देशात् तन्निष्ठत्वमेवावतिष्ठते । तत्र यथाऽग्न्यर्थतयाऽऽधानविधिरवगम्यमानः अग्नीनामनेकविधपुरुषार्थौपयिककर्मकलापोपयोगात् तदार्जनेनैव कृतार्थत्वमुपगत इति न फलान्तरमपेक्षते, यथा वा “स्वाध्यायोऽध्येतव्यः” इत्यक्षरग्रहणार्थत्वात् अस्य विधेः अक्षरग्रहणस्य च फलवत्कर्मावबोधद्वारेण परमपुरुषार्थोपायत्वावधारणान्न तदतिरिक्तघृतमधुकुल्यादिफलान्तरापेक्षित्वम् । न चाध्यापनविध्यङ्गत्वं, स्वमहिम्नैवेप्सिततमसंस्कारद्वारकाधिकारलाभात्; एवमिहाप्यपहतपाप्माद्यात्मस्वरूपपरिज्ञानमेव तस्य परमपुरुषार्थतामवबोधयन्नस्य विधेरन्यप्रयोजनतामापादयति ॥</p>
<p>कश्चित्<sup id="fnref:50"><a href="#fn:50" class="footnote-ref" role="doc-noteref">50</a></sup> किल संस्कारविधिः संस्क्रियमाणनिष्ठोऽपि संस्क्रियमाणप्रयोजनापेक्षया परमुखप्रेक्षी भवति—“ब्रीहीन् प्रोक्षति” इतिवत् । कश्चित्तु संस्क्रियमाणप्रयोजनमलभमानः तदीप्सिततमत्वानिर्वहणात्—संस्कारविधित्वमेव जहाति “सक्तून् जुहोति” इतिवत् । यथोक्तम्—
“
भूतभाव्युपयोगं हि द्रव्यं संस्कार्यमिष्यते ।<br>
सक्तवो नोपयोक्ष्यन्ते नोपयुक्ताश्च ते क्वचित्<br>
[तं। वा। २-१-४-१२]  इति ॥</p>
<p>”  स्वतः पुरुषार्थानां न फलान्तरम्<br>
यस्य तु संस्कार्यमनर्धमिव रत्नम् अपर्युषितमिवामृतम्, अनस्तमितविव चन्द्रबिम्बम्, अपरिम्लानमिव शतपत्रमस्ति, कस्तर्हि प्रकरणपाठापेक्षायां अर्थवादमुखप्रेक्षणेन फलकल्पनायां वाऽभिलाषः ? अत एव न कामश्रुतिप्रयुक्तत्वमाधानस्य, न चाचार्यकरणविधिप्रयुक्तत्वमध्ययनस्येति ॥</p>
<p>तस्मात् स्वाध्यायाध्ययनाधानविधिसमानयोगक्षेमत्वात् आत्मज्ञानविधेः, तत्कृतमात्मज्ञानमपवर्गार्थमवगम्यते । तथाविधस्वरूप आत्मैव परोपाधिजनितधर्मरहितः अपवर्ग इत्युच्यते । यतः तदिदमित्थमात्मज्ञान मेव निःश्रेयससाधनं, अनन्यलभ्यमिति तदेवोपदिष्टवानाचार्योऽक्षपादः ॥</p>
<p>यत्तु विज्ञानसत्तात्मशब्दाद्यद्वैतदर्शनं—तत् मिथ्याज्ञानमेवेति न निःश्रेयससाधनमिति ॥
ब्रह्माद्वैतवादनिरासः<br>
ननु कथमद्वैतदर्शनं मिथ्या कथ्यते तत् । प्रत्युत द्वैतदर्शनमविद्या मायाऽपि, मिथ्याज्ञानमिति युक्तम् । तथा हि—प्रत्यक्षमेव तावत् निपुणं निरूपयतु भवान् । तत्र हि यदन्यानपेक्षतया झगिति पदार्थस्वरूपमवभासते,<sup id="fnref:51"><a href="#fn:51" class="footnote-ref" role="doc-noteref">51</a></sup> तत् पारमाथिकम्, इतरत् काल्पनिकमिति गम्यते । सद्रूपमेव च  च तत्राभिन्नमन्यनिरपेक्षमवभाति । भेदस्त्वन्यापेक्ष<sup id="fnref:52"><a href="#fn:52" class="footnote-ref" role="doc-noteref">52</a></sup> इति नाक्षजविज्ञानविषयतामुपयाति ॥
कारणस्यैव सत्यत्वम्, कार्यस्य मिथ्यात्वम्<br>
तत्र यथा मृद्रूपतातः प्रभृति यावत्कुम्भावस्थेत्यस्मिन्नन्तराळे आविर्भवतां तिरोभवतां च घटकपालशकलशर्कराकणादीनां कार्याणां रूपमपरमार्थसदेव व्यवहारपदवीमवतरति । परमार्थतस्तु मृत्तिकैव । यथाऽऽहुः “मृत्तिकेत्येव सत्यम्”  [छां। ६-१-४]  इति । एवं तदपि मृत्तिकारूपं सत्तापेक्षया न परमार्थसदिति सत्तैव सर्वत्र परमार्था । तदेव सल्लक्षणं ब्रह्मेत्याहुः ॥</p>
<p>आगमश्च “एकमेवाद्वितीयं”  [छां। ६-२-१]  इत्यादिः अभेदमेव दर्शयति “नेह नानास्ति किञ्चन । मृत्योस्स मृत्युमाप्नोति य इह नानेव पश्यति” इति च ॥
प्रत्यक्षस्य शात्राविरोधित्वम्<br>
न च प्रत्यक्षविरुद्धत्वमभेदशंसिनो वक्तुं शक्यमागमस्य । न ह्यन्यनिषेधे प्रत्यक्षं प्रभवति, स्वरूपमात्रग्रहणे परिसमाप्तव्यापारत्वात् । पररूपनिषेधमन्तरेण च भेदस्य दुरुपपादत्वात् भेदे कुण्ठमेव प्रत्यक्षमिति कथमभेदग्राहिणं आगमं विरुन्ध्यात् । तदुक्तं—
“
आहुर्विधातृ प्रत्यक्षं<sup id="fnref:53"><a href="#fn:53" class="footnote-ref" role="doc-noteref">53</a></sup> न निषेद्धृ विपश्चितः ।<br>
नैकत्व आगमस्तेन प्रत्यक्षेण विरुध्यते ॥</p>
<p>”   बन्धमोक्षव्यवस्था<br>
ननु यद्येकमेव ब्रह्म, न द्वितीयं किञ्चिदस्ति, तर्हि तद्ब्रह्म नित्यशुद्धबुद्धस्वभावत्वात् मुक्तमेवास्ते । केन तद्बद्धमिति किमर्थोऽयं मुमुक्षुणां प्रयत्नः । कुतस्त्यो वाऽयं विचित्रजगदवभासः—अविद्योच्छेदार्थो मुमुक्षुप्रयत्न इति ब्रूमः । ततस्त्य एवायं विचित्रजागदवभासः ॥
अविद्यास्वरूपम्<br>
केयमविद्या ? ब्रह्मणो व्यतिरिक्ता चेत् नाद्वैतम् । अव्यतिरेके तु ब्रह्मैव सा, ततो नान्याऽस्त्येषेति कथमुच्छिद्येत—मैवम्—वस्तुनीदृंशि कुतार्किकचोद्यानि क्रमन्ते । अविद्या त्वियमवस्तुरूपा, माया, मिथ्यावभासस्वभावाऽभिधीयते । तत्त्वाग्रहणमविद्या । अग्रहणं च नाम कथं वस्तुधर्मैः विकल्प्यते ?
अविद्याश्रयः<br>
ननु ! तत्त्वाग्रहणरूपाऽपि कस्येयमविद्या । न हि ब्रह्मणो नित्यबुद्धस्वभावत्वादविद्या भवति । अन्यस्तु नास्त्येव तदाश्रयः । न च निरधिकरणमेव मिथ्याज्ञानं भवितुमर्हति—उच्यते—जीवात्मनामविद्या,<sup id="fnref:54"><a href="#fn:54" class="footnote-ref" role="doc-noteref">54</a></sup> न ब्रह्मणः ॥</p>
<p>ननु ! के ते जीवात्मानः ? तेऽपि ब्रह्मणोऽन्यानन्यतया चिन्त्या एवआः ! क्षुद्रतार्किक ! सर्वत्रानभिज्ञोऽसि । ब्रह्मैव जीवात्मानः, न ततोऽन्ये । न हि दहनपिण्डाद्भेदेनापि भान्तः स्फुलिङ्गाः अग्निस्वरूपा न भवन्ति ॥
जीवाज्ञानवादः<br>
तत् किं ब्रह्मण एवाविद्या ?—न च ब्रह्मणोऽविद्या । यथा ह्येकमेव घटाद्यावरणोपहितभेदतया भिन्नमिव विभाति नभः—पटाकाशं घटाकाश मिति, तदावरणवशादेव च रजोधूमादिकलुषितमपि भवति, तदावरणविरतौ तु गळितकालुष्यमले तत्रैव परमे व्योम्नि लीयते—तथैव जीवा त्मानोऽपि अविद्याकल्पितभेदाः तत्कृतमनेकप्रकारकालुष्यमनुभवन्ति । तदुपरमे च परे ब्रह्मणि लीयन्ते इति ॥
अन्योन्याश्रयपरिहारः<br>
ननु ! एवं सत्यप्यविद्यापरिकल्पित एष ब्रह्मजीवात्मविभागः । सा च जीवात्मनामविद्येत्युच्यते । तदेतदितरेतराश्रयमापद्यते—अविद्याकल्पनायां सत्यां जीवात्मानः, जीवात्मसु च सत्सु अविद्येति—भवत्वितरेतराश्रयम् । अविद्याप्रपञ्च एवायमशेषः । कस्यैष दोषः ?</p>
<p>यदि वाऽनादित्वमस्य परिहारो बीजाङ्कुरवद्भविष्यति । भवद्भिरपि चायमनादिरेव संसारोऽभ्युपगतः । अविद्ययैव च संसार इत्युच्यते ॥
अविद्यानिवृत्त्युपायः<br>
ननु ! अनादेरविद्यायाः कथमुच्छेदः ? किमनादेरुच्छेदो न भवति भूमे<sup id="fnref:55"><a href="#fn:55" class="footnote-ref" role="doc-noteref">55</a></sup> रूपस्य । भवद्भिर्वा कथमनादिस्संसार उच्छेद्यते ?</p>
<p>ननु ! उपाये सत्यनादिरप्युच्छिद्यते । अद्वैतिनां कस्तदुच्छेदोपायः ? अविद्यैवेति ब्रूमः । श्रवणमनननिध्यानादिरप्यविद्यैव । सा त्वभ्यस्य  माना सती अविद्यान्तरमुत्सादयति, स्वयमप्युत्सीदति । यथा पयःपयो जरयति, स्वयं च जीर्यति । विषं विषान्तरं शमयति, स्वयं च शाम्यति । यथा वा द्रव्यान्तररजः क्षिप्तं रजःकलुषितेऽम्भसि तच्चात्मानं संहृत्य स्वच्छमम्बु करोति । एवमियमविद्यैवाविद्यान्तरमुच्छिन्दन्ती विद्योपायतां प्रतिपद्यते ॥
असत्यादपि सत्यसिद्धिः<br>
ननु ! स्वरूपेणासत्यैवेयमविद्या कथं सत्यकार्यं कुर्यात् ? उच्यते—</p>
<p>असत्यादपि सत्यार्थसम्पत्तिरुपपत्स्यते ।<br>
मायासर्पादयो दृष्टाः सत्यप्रलयहेतवः<sup id="fnref:56"><a href="#fn:56" class="footnote-ref" role="doc-noteref">56</a></sup> ॥</p>
<p>रेखागकारादयश्चासत्याः सत्यार्थप्रतीत्युपाया दृश्यन्ते । स्वरूपेण सत्यास्त इति चेत्—किं तेन क्रियते । गकारादित्वेन हि ते प्रतिपादकाः । तच्चैषामसत्यमिति ॥
शुद्धस्यापि ब्रह्मणोऽविद्ययाऽऽवरणम्<br>
ननु ! ब्रह्मणो नित्यशुद्धत्वात् जीवानां च ततोऽनन्यत्वात् कथं तेष्वविद्याऽवकाशं लभते—परिहृतमेतत् घटाकाशदृष्टान्तोपवर्णनेन ॥</p>
<p>अपि च यथा विशुद्धमपि वदनबिम्बं अम्बुमणिकृपाणदर्पणाद्युपाधिवशेन श्यामदीर्घस्थूलादिरूपमपारमार्थिकमेव दर्शयति, तथा ब्रह्मणस्तदभावेऽपि जीवेषु तदवकाश इति ॥
बद्धमुक्तव्यवस्थोपपत्तिः<br>
ननु ! परमात्मनो नित्यत्वात् जीवानामप्यन्योन्यमनन्यत्वमित्येक स्मिन् बद्धे, मुक्ते वा सर्वे बद्धाः मुक्ता वा स्युः—अयि कुतर्ककलुषितमते कथं बोध्यमानोऽपि न बुध्यसे । घटाकाशे हि घटभङ्गात् परमाकाशप्रतिष्ठे जाते, न पटाकाशोऽपि तथा भवति । एकस्यापि जीवात्मनः उपाधिभेदात् सुखदुःखानुभवभेदो दृश्यते—“पादे मे वेदना” “शिरसि मे वेदना” इति । तीव्रतरतरणितापोपनतातनुतरक्लमस्य च यत्रैव च शरिरावयवे शिशिरहरिचन्दनस्थासकमुपरचयति<sup id="fnref:57"><a href="#fn:57" class="footnote-ref" role="doc-noteref">57</a></sup> परिजनः, तत्रैव तद्दुःखोपरमानुभवः नान्यत्रेति, एवमेकस्मिन्नपि परमात्मनि कल्पनामात्र प्रतिष्ठेष्वपि जीवात्मसु बद्धमुक्तव्यवस्था सिद्ध्यत्येवेति एकात्मवाद एवायमागमानुगुणः उपगन्तुं युक्तः, नानन्त्यमात्मनाम् ॥</p>
<p>ब्रह्मदर्शनमेवातः निःश्रेयसनिबन्धनम् ।<br>
भेददर्शनमूढानां संसारविरतिः कुतः—इति ॥</p>
<p>ब्रह्माद्वैतवादनिराकरणम्<br>
अत्राभिधीयते—कपटनाटकरहस्यप्रक्रियाकूर्चोपरचने तदनुगुणदृष्टान्तपरम्परोपपादने च किमुच्यते परं कौशलं भवताम् ! प्रमाणवृत्तनिरूपणे तु तपस्विन एव भवन्तः । तथा हि—भेदस्य प्रमाणबाधितत्वात् किमयमभेदाभ्युपगमः भवताम्, उत स्वित् अभेदस्यैव प्रमाणसिद्धत्वादिति । द्वयमपि नास्ति । प्रत्यक्षादीनि हि सर्वाण्येव भेदप्रतिष्ठानि प्रमाणानि ॥
भेदस्य प्रत्यक्षत्वम्<br>
यत्तावत् भेदस्य परापेक्षत्वात् अक्षजज्ञानगम्यता नास्तीति—तदयुक्तम्—अभेदस्य सुतरां परापेक्षत्वात्<sup id="fnref:58"><a href="#fn:58" class="footnote-ref" role="doc-noteref">58</a></sup> । मृत्पिण्डात्प्रभृति घटकर्परचूर्णपर्यन्तकार्यपरम्परापरिच्छेदे तदनुगतमृद्रूपताग्रहणे च सति मृदस्तदभिन्न रूपत्वमवधार्येत, नान्यथास्वरूपेण भासमाना इति यावत् ॥ ॥</p>
<p>भिक्षवस्त्वाचक्षते<sup id="fnref:59"><a href="#fn:59" class="footnote-ref" role="doc-noteref">59</a></sup> चाक्षुषं व्यावृत्तस्वलक्षणग्राहि, नाभेदविषयं, अभेदस्य परापेक्षत्वादिति ॥
अभेदस्य भेदाधीनत्वम्<br>
अयमस्मादन्य इतीयं परापेक्षा प्रतीतिरिति चेत्—अयमस्मिन्ननुस्यूत इतीयमपि परापेक्षैवस्वरूपेण भासमाना इति यावत् ॥ ॥</p>
<p>तदत्र भवान् भिक्षवश्च द्वावपि दुर्ग्रहोपहतौ । भेदाभेदग्रहणनिपुणमक्षजमिति परिक्षितमेतद्विस्तरतः सामान्यचिन्तायाम् । अङ्गुलिचतुष्टयं हि प्रतिभासमानमितरेतरविविक्तरूपमप्यनुगतरूपमपि प्रकाशत इत्युक्तम् ॥</p>
<p>व्यावृत्तिरनुवृत्तिर्वा परापेक्षाऽस्तु वस्तुषु ।<br>
स्वरूपेण भासमाना इति यावत् ॥असङ्कीर्णस्वभावास्तु भावा भान्त्यक्षबुद्धिषु ॥</p>
<p><sup id="fnref:60"><a href="#fn:60" class="footnote-ref" role="doc-noteref">60</a></sup>  प्रत्यक्षं भेदाभेदोभयविषयकम्<br>
यदप्युक्तं “आहुर्विधातृ प्रत्यक्षं, न निषेद्धृ” इति—तदप्यसाधु— “विधातृ” इति कोऽर्थः ? इदमपि—</p>
<p>वस्तुस्वरूपं गृह्णाति नान्यरूपं निषेधति ।<br>
प्रत्यक्षमिति चेत्—मैवम्—ज्ञानं तर्हि न तद्भवेत् ॥</p>
<p>अन्यरूपनिषेधमन्तरेण तत्स्वरूपपरिच्छेदस्याप्यसम्पत्तेः । पीता दिव्यवच्छिन्नं हि नीलं नीलमिति गृहीतं भवति, नेतरथा । तथा चाह “तत् परिच्छिनत्ति, अन्यद्व्यवच्छिनत्ति” इति ॥</p>
<p>भाववदभावमपि गृहीतुं प्रभवति प्रत्यक्षमिति च साधितमस्माभिरेवैतत् । तस्मादितरेतरविविक्तपदार्थस्वरूपग्राहित्वान्नाभेदविषयम्प्रत्यक्षम् ॥
शब्दानुमानयोः भेदाबलम्बनत्वम्<br>
शब्दानुमानयोस्तु सम्बन्धग्रहणाधीनस्वविषयव्यापारयोः भेदमन्तरेण<sup id="fnref:61"><a href="#fn:61" class="footnote-ref" role="doc-noteref">61</a></sup> स्वरूपमेव नावकल्पत इति तावुभावपि भेदविषयावेव । विशेषविषयत्वाभावेऽपि लिङ्गसामान्यस्य तदितरविलक्षणस्य परिच्छेदात् भेदविषयमनुमानम् ॥</p>
<p>शब्दस्य तु पदात्मनः तद्वदादिवाच्यभेदरूपस्य तु परस्परोपरक्तपदार्थपुञ्जस्वभावः, इतरपदार्थविशेषितान्यतमपदार्थरूपो वा वाक्यार्थो विषय इति पूर्वमेव निरूपितम् । अतः सर्वथा न भेदस्य प्रमाणबाधितत्वम् ॥</p>
<p>नाप्यभेदग्राहि<sup id="fnref:62"><a href="#fn:62" class="footnote-ref" role="doc-noteref">62</a></sup> किञ्चन प्रमाणमस्ति यथोक्तेनैव न्यायेन ॥
अभेदे न श्रुतिः प्रमाणम्<br>
यस्तु आगमः पठितः “एकमेवाद्वितीयम्” “नेह नानास्ति किञ्चन” इत्यादिः—तस्यार्थवादत्वान्न<sup id="fnref:63"><a href="#fn:63" class="footnote-ref" role="doc-noteref">63</a></sup> यथाश्रुत एवार्थो ग्रहीतव्यः ॥
अर्थवादानां सर्वेषां न स्वार्थे प्रामाण्यम्<br>
ननु ! सिद्धेऽप्यर्थे वेदस्य प्रामाण्यमभ्युपगतमेव भवद्भिः—बाढमभ्युपगतम् । किन्तु “धूम एवाग्नेदिवा ददृशे नार्चिः” इत्येवमादीनां प्रत्यक्षा दिविरुद्धार्थाभिधायिनामर्थवादानां मुख्यां वृत्तिमपहाय गौण्यापि वृत्त्या व्याख्यानमाश्रितम्<sup id="fnref:64"><a href="#fn:64" class="footnote-ref" role="doc-noteref">64</a></sup> । एवमिदमपि वचनं इतरप्रमाणविरुद्धमर्थमभिदधत् अन्यथा व्याख्यायते ॥</p>
<p>ये तु प्रमाणान्तरविरुद्धार्थानुवादिनो न भवन्ति अर्थवादाः, तेषामस्तु स्वरूपे प्रामाण्यं “वायुर्वै क्षेपिष्ठा देवता” इत्येवमादीनाम् ॥</p>
<p>तस्मात् सुखदुःखावस्थाभेदेऽपि नावस्थातुरात्मनो भेदः, देहेन्द्रियादि नानात्वेऽपि वा न तस्य नानात्वमित्येवं यथाकथञ्चिदयमर्थवादो योजनीयः । अभेदोपदेशी तु तत्परः शब्दः विधिरूप इह नास्त्येव । एवमागमबलादपि नाद्वैतसिद्धिः ॥
अविद्यास्वरूपाद्यनुपपत्तिः<br>
यत्पुनः अविद्यादिभेदचोद्यमाशङ्क्याशङ्क्यपरिहृतम्—तत्राशङ्का साधीयसी । समाधानं तु न पेशलम् । तत्त्वान्यत्वाभ्यामनिर्वचनीयेयमविद्येति कोऽर्थः ?</p>
<p>अनादिना प्रबन्धेन प्रवृत्ताऽऽवरणक्षमा ।<br>
यत्नोच्छेद्याप्यविद्येयं असती कथ्यते कथम् ॥</p>
<p>अस्तित्वे क एनामुच्छिन्द्यादिति चेत्—कातरसन्त्रासोऽयम् । सता मेव हि वृक्षादीनां उच्छेदो दृश्यते, नासतां शशविषाणादीनाम् । तदियमुच्छेद्यत्वादविद्या नित्या मा भूत्, सती तु भवत्येव ॥</p>
<p>नित्यं न शक्यमुच्छेत्तुं सदनित्यं तु शक्यते ।<br>
असत्त्वमन्यत्, अन्या च पदार्थानामनित्यता ॥</p>
<p>अविद्या भावरूपापि<br>
न च तत्त्वाग्रहणमात्रमविद्या, संशयविपर्ययावप्यविद्यैव । तौ च भावस्वभावत्वात् कथमसन्तौ भवेताम् ? ग्रहणप्रागभावोऽपि नास न्निति शक्यते वक्तुम्, अभावस्याप्यस्तित्वसमर्थनादिति सर्वथा नासती अविद्या ॥</p>
<p>असत्त्वे च निषिद्धेऽस्याः सत्त्वमेव बलाद्भवेत् ।<br>
सदसद्व्यतिरिक्तो हि राशिरत्यन्तदुर्लभः ॥</p>
<p>सत्त्वे च द्वितीयाया<sup id="fnref:65"><a href="#fn:65" class="footnote-ref" role="doc-noteref">65</a></sup> अविद्याया भावान्नाद्वैतम् ॥
जीवस्य कल्पितत्वासम्भवः<br>
यत्तु ब्रह्मणः सततप्रबुद्धत्वात् अविद्याक्षेवता नेति जीवानामविद्यास्पदत्वमभिहितम्, अविद्योपरमे ब्रह्मणि परमे त एव घटाकाशवल्लीयन्त  इति च—तदपि न चतुरश्रम्—आकाशावच्छेदहेतोः घटादेर्घटमानत्वात् । अविद्यायास्त्वसत्त्वात् तत्कृतः परमात्मनोऽवच्छेद इति विषमो दृष्टान्तः । अवच्छेदकाभावाच्च जीवविभागकल्पनाऽपि निरवकाशैव ॥
अदिद्याया अनादित्वासम्भवः<br>
यच्च इतरेतराश्रयत्वं परिहर्तुमनादित्वमावेदितं अविद्यायाः—तत्र बीजाङ्कुरवत्, वाद्यन्तरोपगतसंसारवच्च तस्याः सत्यत्वमेव स्यात् । अनादिप्रबन्धप्रवृत्तत्वे सत्त्वे चास्याः प्रतिकूलहेत्वन्तरोपनिपातकृतमपाकरणमुचितम् । एकात्मवादिनां तु तदतिदुर्घटमित्यनिर्मोक्ष एव स्यात् । यथाऽऽह भट्टः—
“
स्वाभाविकीमविद्यां च नोच्छेत्तुं कश्चिदर्हति ।<br>
विलक्षणोपपाते हि नश्येत् स्वाभाबिकं क्वचित्<sup id="fnref:66"><a href="#fn:66" class="footnote-ref" role="doc-noteref">66</a></sup> ॥</p>
<p>न त्वेकात्माऽभ्युपायानां<sup id="fnref:67"><a href="#fn:67" class="footnote-ref" role="doc-noteref">67</a></sup> हेतुरस्ति विलक्षणः</p>
<p>”<br>
[श्लो। वा। १-१-५ सम्ब ८६]  इति ॥
अविद्याया न बन्धनिवर्तकत्वसम्भवः<br>
यत्पुनः अविद्यैव विद्योपाय इत्यत्र दृष्टान्तपरम्परोद्घाटनं कृतं— तदपि क्लेशाय, नार्थसिद्धये । सर्वत्रोपायस्य स्वरूपेण सत्त्वात् । असतः खपुष्पादेरुपायत्वाभावात् । रेखागकारादीनां तु वर्णरूपतया सत्त्वं यद्यपि नास्ति; तथापि स्वरूपतः सत्त्वं विद्यत एव ॥
सत्यस्यैव सर्वत्र निवर्तकत्वम्<br>
ननु ! गकारोऽयमिति गृह्यमाणः स रेखासन्निवेशः अर्थप्रत्यायको भवति, न चासौ तेन रूपेणास्ति—मैवम्—स्वरूपेण सतोऽर्थस्य रूपान्त रेणापि गृह्यमाणस्य कूटकार्षापणादेरिव व्यवहारहेतुता दृश्यते च, युक्ता च<sup id="fnref:68"><a href="#fn:68" class="footnote-ref" role="doc-noteref">68</a></sup> । यस्तु स्वरूपत एव नास्ति, न, तस्य स्वात्मना परात्मना वा व्यवहाराङ्गता समस्ति । रेखासन्निवेशश्च स्वरूपेण सन्निति वर्णात्मत्वेनासन्नपि तत्कार्याय पर्याप्नुयात् । न त्वयम् अविद्यायां न्यायः, स्वरूपासत्त्वात्तस्याः ॥</p>
<p>सर्पादौ तु सर्पादिस्वरूपवत् तद्ज्ञानस्यापि तत्कार्यत्वमवगतम् ॥</p>
<p>अत एव शङ्काविषस्यापि स्वशास्त्रेषु चिकित्सामुपदिशन्ति ॥</p>
<p>एवं “वनगुहाकुहरदेशादेष निस्सृतः केसरी सरोषमित एवाभिवर्त्तते” इत्यसत्येऽप्युक्ते यद्भीरूणां पलायनादि, शूराणां च सोत्साहमायुधोद्यमनादि सत्यं कार्यमुपलभ्यते, तत्र सिंहज्ञानस्य तत्कार्यत्वात् नासत एवोपायत्वम् ॥</p>
<p>एतेन प्रतिबिम्बदृष्टान्तोऽपि प्रत्याख्यातः, खङ्गादेः मुखादिकालुष्य कल्पनाकारणस्य तत्र सद्भावात् । इह तु तदभावादिति ॥
एकात्मवादे बद्धमुक्तादिव्यवस्थानुपपत्तिः<br>
यदपि बद्धमुक्तव्यवस्थासिद्धये पादवेदनाद्युदाहृतम्—तदप्येवमपाकृतम्—अवच्छेदकस्य पादादेः तत्र तात्त्विकत्वात् । इह तु भेदकल्पनाबीजमद्वैतवादिनां दुर्घटमिति बहुशः प्रदर्शितम् ॥</p>
<p>तदत्रायं वस्तुसङ्क्षेपः—अविद्यायामसत्यां सर्व एवायं यथोदाहृतो व्यवहारप्रकारः तत्कृत इति नावतिष्ठते । सत्यां तु तस्यां नाद्वैत मिति । अत एवाह सूत्रकारः “सङ्ख्यैकान्तासिद्धिः प्रमाणोपपत्त्यनुपपत्तिभ्याम्”  [न्या। सू। ४-१-४]  इति ॥
आत्माद्वैतवादनिराकरणोपसंहारः<br>
यदि तावदद्वैतसिद्धौ प्रमाणमस्तिः तर्हि तदेव द्वितीयमिति नाद्वैतम् । अथ नास्ति प्रमाणम्, न तरामद्वैतम्, अप्रामाणिकायाः सिद्धेरभावादिति ॥</p>
<p>मन्त्रार्थवादोत्थविकल्पमूल-<sup id="fnref:69"><a href="#fn:69" class="footnote-ref" role="doc-noteref">69</a></sup><br>
मद्वैतवाद परिहृत्य तस्मात् ।<br>
उपेयतामेष पदार्थभेदः<br>
प्रत्यक्षलिङ्गागमगम्यमानः ॥</p>
<p>शब्दाद्वैतवादनिराकरणम्<br>
एतेन शब्दाद्वैतवदोऽपि प्रत्युक्तः—
“
अनादिनिधनं ब्रह्म शब्दतत्त्वं यदक्षरम् ।<br>
विवर्ततेऽर्थभावेन प्रक्रिया जगतो यतः</p>
<p>”<br>
[वा। प। १-१]  इति ॥</p>
<p>उच्यते—तत्र अनादिनिधनपदनिवेदितापूर्वापरान्तरहिता वस्तुसत्ता नित्यत्वम्, ब्रह्मपदप्रतिपादितं च व्यापित्वमित्युभयमपि शब्दस्य प्रागेव निरस्तम् । निरवयवश्च स्फोटात्मा शब्दः प्रतिक्षिप्त एव ॥
शब्दविवर्तवादोपन्यासः<br>
यत्तु नित्यं व्यापि च किञ्चिदुच्यते, तत् शब्दतत्त्वमित्यत्र का युक्तिः । आह—शब्दोपग्राह्यतया च शब्दतत्त्वम् ॥</p>
<p>तथा हि सर्वप्रत्यय उपजायमानः नानुल्लिखितशब्दः उपजायते । तदुल्लेखविरहिणः अनासादितप्रकाशस्वभावस्य प्रत्ययस्यानुत्पन्ननिर्विशेषत्वात् । एवमीदृशमित्यादिपरामर्शप्रमुषितवपुषि वेदने वेदनात्मकतैव न भवेत् ॥
सर्वप्रत्ययानां शब्दानुविद्धत्वम्<br>
येऽपि वृद्धव्यवहारोपयोगवैधुर्यादनवाप्तशब्दार्थसम्बन्धविशेषव्युत्पत्तयः बालदारकप्रायाः प्रमातारः, तेऽऽपि नूनं “यत्” “सत्” “तत्” “किम्” इत्यादिशब्दजातमनुल्लिखन्तो न प्रतियन्ति किमपि प्रमेयम् । अतः शब्दोन्मेषप्रभावप्राप्तप्रकाशस्वभावत्वात्<sup id="fnref:70"><a href="#fn:70" class="footnote-ref" role="doc-noteref">70</a></sup> सर्वप्रत्ययानां शब्दानुविद्धं बोधकत्वमिति सर्वं शब्दतत्त्वमित्यवधार्यताम् ।  [वा। प। १। १३४]  तदाह—
“
न सोऽस्ति प्रत्ययो लोके यश्शब्दानुगमादृते ।<br>
अनुविद्धमिव ज्ञानं सर्वं शब्देन गम्यते इति ॥</p>
<p>”<br>
एवमनभ्युपगमे तु संविदः प्रकाशशून्यतया अनधिगतविषयः सर्व एवान्धमूकप्रायो लोकः स्यात् । आह च  [वा। प। १-१२५] —
“
वाग्रूपता चेदुत्क्रामेदवबोधस्य शाश्वती ।<br>
न प्रकाशः प्रकाशेत सा हि प्रत्यवमर्शिनी इति ॥</p>
<p>”<br>
अतः क्रमेण तावदेवं बोध्यसे, शब्दाख्यविशेषणानुवेधविशेषा भवात् सर्वं निर्विकल्पकम् इन्द्रियजं सविकल्पकं वा ज्ञानं शब्दविशिष्ट  मर्थमवद्योतयति गौः शुक्लो गच्छतीति, जातिगुणक्रियावच्छिन्नविषयाव भासिनि प्रत्यये शब्दविशिष्ट एवार्थः स्फुरतीति बुध्यस्व ॥
अर्थानां शब्दात्मकत्वसमर्थनम्<br>
एवं चेद्बोद्धुमवतीर्णोऽसि शब्दाख्यविशेषणानुरक्तस्य तस्य विशेष्यस्य स्वरूपं पृष्टः शब्देनैव दर्शयसि, शब्दापरित्यागलब्धप्रकाशस्वरूपयैव वाऽनुभूत्याऽनुभवसीति सोऽपि विशेष्यः शब्दरूप एवेति जानीहि । तदेवं शब्द एवार्थोपारूढः प्रतिभातीति व्यवतिष्ठते ॥</p>
<p>इत्थमियन्तमध्वानं चेत्प्राप्तोऽपि तदधुना यदुपारूढः शब्दः प्रकाशते, तस्य पृथक् प्रदर्शयितुमनुभवितुं चाशक्यत्वात् शब्द एव तथा तथा प्रतिभातीति शब्दविवर्त एवायमर्थः, नान्यः कश्चिदिति प्रतिपत्तुमर्हसिशब्दस्य सूक्ष्मत्वादन्यथासिद्ध्यसम्भवादिति हेतुः ॥ ॥</p>
<p>यथा चायमिन्द्रियजेषु प्रतिभासेषु प्रक्रमः, तथा शाब्देष्वपि प्रत्ययेषु शब्दविशिष्टो वाऽर्थः प्रविभाति, शब्दो वाऽर्थारूढः, शब्द एवार्थरूपेण विवर्तत इति गृह्यताम् ॥</p>
<p>अतश्च शब्दब्रह्मेदमेकम् अविद्योपाधिदर्शितविचित्रभेदम्, अविद्योपरमे यथावस्थितस्वरूपं प्रकाशत इति युक्तम् ॥
शब्दविवर्तवादनिरासः<br>
अत्राभिधीयते—न खलुशब्दस्य सूक्ष्मत्वादन्यथासिद्ध्यसम्भवादिति हेतुः ॥ प्रकारत्रयमपीदमुपपद्यते, पदपदार्थसम्बन्धव्युत्पत्तिविरहिणाम् अनवाप्तशब्दयोजनावैरूप्यस्वरूपमात्रप्रतिष्ठ  विशुद्धवस्तुग्रहणप्रवणेन्द्रियजप्रत्ययदर्शनात् । वृद्धव्यवहारपरिचयाधिगतशब्दार्थसम्बन्धसंस्कृतधियामपि शब्दस्मरणसंस्कारप्रबोधहेतुभूतप्रथमोदभूतविशुद्धवस्त्ववभासस्यापरिहार्यत्वात् । यत्र हि वस्तुनि निविशमानः शब्दः शब्दविद्व्यवहारेषु योऽवधृतस्तद्दर्शने तत्संस्कारप्रबोधात् स हि स्मृतिपथमेति, नान्यथेति ॥
प्रत्ययानां न शब्दानुविद्धत्वम्<br>
सामान्यशब्देष्वपि “यत्” “तत्” “किं” इत्यादिषु विशेषशब्देष्विव सैव वार्ता । तेषामपि व्युत्पत्त्युपयोगविरहे विविधवनविहारि विहङ्गकूजितादिवदर्थप्रतीतिहेतुत्वानुपपत्तेः ॥</p>
<p>सविकल्पकदशायामपि न वाचकविशिष्टं वाच्यं मेचकगुणखचितमिव कुवलयमवलोकयति लोक इति विस्तरशः प्रत्यक्षलक्षणे परीक्षितमेतत् । आह च  [श्लो। वा। प्रत्यक्ष। १७२] —
“
न शब्दाभेदरूपेण बुद्धिरर्थेषु जायते ।<br>
प्राक्शब्दाद्यादृशी बुद्धिः शब्दादपि हि तादृशी इति ॥</p>
<p>”  अर्थेन साकं शब्दभानासम्भवः<br>
सञ्ज्ञित्वमात्रमधिकमधुना ध्वनिसन्निधाने बुद्धिसधिरोहति, न तद्वि । शिष्टोऽर्थः । तस्य हि न नेत्रेण, न श्रोत्रेण, नोभाभ्यां, न केवलं मनसा वा ग्रहणमुपपद्यते, अतिप्रसङ्गात् । शब्दो हि अनेकधर्मके धर्मिणि एक “अनादिनिधनं”“न सोऽस्ति प्रत्ययः”“वाग्रूपता चेत्” इति श्लोकैरुक्तम्, शब्दस्य तत्त्वरूपत्वम्, सर्वप्रत्ययानां शब्दानुविद्धत्वम्, अर्थस्य शब्दविवर्तत्वं च ॥  तरधर्मावधारणाभ्युपायो भवति । न तत्रात्मानमारोपयति । न हि दीपेन्द्रियप्रभृतयः प्रतीत्युपायाः तदुपेये रूपादावात्मानमारोपयन्ति । अत एव तदुपायत्वभ्रमकृतस्तदभेदवादोऽपि न युक्तः ॥</p>
<p>न ह्युपायादभिन्नत्वं तदुपेयस्य युज्यते ।<br>
रूपस्य न ह्यभिन्नत्वं दीपाद्वा चक्षुषोऽपि वा ॥</p>
<p>अर्थस्य शब्दविवर्तत्वाभावः<br>
अपि च—यदि शब्दादभिन्नोऽर्थः प्रतिभात्येव, कोऽध्यासार्थः ? अभेदेऽपि शब्दमयमेव विश्वमिति, तत्रापि कोऽध्यासार्थः ? अध्यास भ्रमस्तु वैयाकरणानां एकाकारनिर्देशदोषनिर्मितः<sup id="fnref:71"><a href="#fn:71" class="footnote-ref" role="doc-noteref">71</a></sup> । यथाऽऽह  [श्लो। वा। प्रत्यक्ष १८२] —
“
गौरित्येव हि निर्देशः वाच्यस्तद्बुद्धिवाचिनाम्<sup id="fnref:72"><a href="#fn:72" class="footnote-ref" role="doc-noteref">72</a></sup></p>
<p>”<br>
इति । “कस्त्वया दृष्टोऽर्थः” इति पृष्टो वक्ति “गौः” इति “कीदृशं ते ज्ञानमुत्पन्नम्—”“गौः” इति । “कीदृशं शब्दं प्रयुक्तवानसि—” “गौः” इति । तत एषा भ्रान्तिः । वस्तुतस्तु विविक्ता एवैते शब्दज्ञानार्थाः । तदुक्तम्  [श्लो। वा। प्रत्यक्ष। १८५] —
“
गवि सास्नादिसद्रूपा गादिरूपाभिधायके ।<br>
निराकारोभयज्ञाने<sup id="fnref:73"><a href="#fn:73" class="footnote-ref" role="doc-noteref">73</a></sup> संवित्तिः परमार्थतः इति ॥</p>
<p>”   नानार्थकस्थले शब्दार्थयोरभेदासम्भवः<br>
एवं इन्द्रियजेष्विव शाब्देष्वपि प्रत्ययेषु न शब्दस्वरूपमध्यस्यतीति युक्तम् । यदि च शब्दः स्वरूपेणार्थं प्रतिपादयति, तदा अक्षशब्दस्यैक्यात् देवनविभीतकरथाक्षेषु<sup id="fnref:74"><a href="#fn:74" class="footnote-ref" role="doc-noteref">74</a></sup> तुल्या प्रतीतिः स्यात् । न चाक्षशब्दाः<sup id="fnref:75"><a href="#fn:75" class="footnote-ref" role="doc-noteref">75</a></sup> भिन्ना इति वक्तव्यम्, स्वरूपप्रत्यभिज्ञानानपायात् । तदुच्चारणे चार्थत्रव्यां संशयदर्शनात् ॥</p>
<p>भवतिशब्दयोश्च सुप्तिङन्तयोः तुल्यरूपत्वात् । अध्यासपक्षे तुल्यार्थप्रतीतिहेतुत्वं प्राप्नोति । तथा च सिद्धसाध्यबुद्धिः<sup id="fnref:76"><a href="#fn:76" class="footnote-ref" role="doc-noteref">76</a></sup> संवेद्यमानाऽपि निह्नूयेत । एवमगादित्यश्व इति, अजावय इत्यादावपि द्रष्टव्यम् ॥
शब्दे अर्थाध्यासः विरुद्धश्च<br>
शब्दस्य सिद्धरूपत्वात् तदध्यासेनार्थबुद्धाविष्यमाणायां “यजेत” “दद्यात्” “जुहुयात्” इत्यादौ न क्वचित् साध्यबुद्धिर्भवेत्, सिद्धाध्यासेन साध्यबुद्धेरननुरूपत्वात्<sup id="fnref:77"><a href="#fn:77" class="footnote-ref" role="doc-noteref">77</a></sup> ॥</p>
<p>जातिगुणक्रियाशब्दाश्च गौः शुक्लो गच्छतीत्यादयः केन कारणेन नियतमध्यासमनुरुन्धत इति नावगच्छामः । शब्दस्यार्थानपेक्षनिसर्गसिद्धवैश्वरूप्यकल्पनाबीजाभावात् । प्रतिनियतशब्दवृत्तेश्च कस्यचि  ल्लक्षणस्यानुपलक्षणात् । वृक्षप्लक्षशब्दयोश्च घटपटशब्दयोरिव स्वरूपभेदा विशेषात्, अर्थानपेक्षित्वाच्च विशेषणविशेष्यभावसामानाधिकरण्ये शब्दाध्यासवादिनो न भवेताम् । न ह्येकत्र वस्तुनि वाच्ये क्वचिदनयोः शब्दयोर्वृत्तिः ॥</p>
<p>एतेन नीलोत्पलमपि प्रत्याख्यातम् ॥
शब्दविवर्तवादे सामानाधिकरण्यासम्भवः<br>
तत्रैतत्स्यात्—न नीलगुणविशेषितमिदं उत्पलं नाम किञ्चिदस्ति विशेष्यम्, अपि तु तत् निरस्तावयवार्थं अश्वकर्णादिवत् अर्थान्तरमेवेदं;<sup id="fnref:78"><a href="#fn:78" class="footnote-ref" role="doc-noteref">78</a></sup> व्युत्पत्तिप्रकारमात्रं तु विशेषणविशेष्यभाववर्णनमिति—तदेतदसमीचीनम्—अनुभूयमानावयवार्थप्रतीतिनिह्नवनिर्मित्तानुपलम्भात् । अश्वकर्णादौ हि युक्तमर्थान्तरत्वं; तत्र हि नाश्वार्थः, न कर्णार्थः । निरवयववाक्यार्थवादश्च प्रागेव विस्तरेण निरस्त इत्यलं पुनरुक्तालापेन ॥
शब्दविवर्तवादे पर्यायपदानां सामानाधिरकरण्यं स्यात्<br>
अथ शब्दद्वयाध्यासमात्रनिबन्धनमेव सामानाधिकरण्यं “वृक्षः” “प्लक्षः” इत्युच्यते—तदपि न चारु—वृक्षस्तरुरितिपर्याययोरपि तत्सम्भवे सति सामानाधिकरण्यप्रसङ्गात् ॥</p>
<p>अपि च पर्यायेषु “हस्तः” “करः” “पाणिः” इत्यादिषु शब्दरूपभेदाध्यासपक्षे अर्थबुद्धिभेदः प्राप्नोति । न चासावस्तीति नाध्यासः ॥</p>
<p>किञ्च सम्बन्धग्रहणनिरपेक्षोऽपि शब्दः स्वसामर्थ्यमनुरुध्यमानः स्वाध्यासेन बुद्धिं विदध्यात् । तदपेक्षायां वा कस्य केन सम्बन्ध इति न  बुध्यामहे—शब्दादर्थस्य पृथग्व्यवस्थितात्मनः त्वन्मते दुर्लभत्वात् । शब्दव्यतिरिक्तार्थोपगमे वा किमनेन शब्दाध्याससमर्थनाडम्बरेण ? विरम्यताम् अतो मृगतृष्णानुसरणरणिकात् ॥
शब्दे अर्थाध्यासासम्भवः<br>
अपि चाध्यासः क्वचित्सादृश्याद्भवति, शुक्ताविव रजतस्य । क्वचिदनुरागाद्भवति,<sup id="fnref:79"><a href="#fn:79" class="footnote-ref" role="doc-noteref">79</a></sup> लाक्षाया इव स्फटिके । शब्दार्थयोर्मूर्तामूर्ततयाऽतिदूरभिन्नस्वरूपयोः सादृश्यं तावदनुपपन्नम् । अनुरागोऽपि तत एव दुर्घटः, पृथग्देशत्वात्, भिन्नेन्द्रियग्राह्यत्वाच्च ॥
शब्दार्थयोर्बिम्बप्रतिबिम्बभावासम्भवः<br>
प्रतिबिम्बवर्णनमपि न सुन्दरम्, दूरदेशत्वेन शब्दार्थयोः प्राप्त्यभावात् । अप्राप्तयोश्च प्रतिबिम्बे द्वारकोद्याननिवासिवासुदेवसुन्दरीवदनतामरसानि सागरतरङ्गपवनपरिचयचलदलकलतिकालाञ्च्छितानि स्वच्छेषु ज्योत्स्नावदातद्युतिषु तुषारगिरिगह्वरगततुहिनशिलाकर्पूरदर्पणेषु प्रतिबिम्बितानि दृश्येरन् ॥</p>
<p>अथ<sup id="fnref:80"><a href="#fn:80" class="footnote-ref" role="doc-noteref">80</a></sup> सर्वगतत्वेन शब्दानामर्थदेशे प्राप्तिरभिधीयते, तर्हि सकलशब्दसार्थसाधारण्यात् अत्यन्तमध्याससाङ्कर्यम् अनवधार्यमाणविशेषनियमकारणमापद्यत इत्यलमतिप्रसङ्गेन । सर्वथा न सम्बद्धः शब्दाध्यासवादः ॥
विवर्तवाद एवासमर्थनीयः<br>
विवर्तवादोऽपि न समञ्जसः । तथा हि—“विवर्ततेऽर्थभावेन”<sup id="fnref:81"><a href="#fn:81" class="footnote-ref" role="doc-noteref">81</a></sup> इति कोऽर्थः ? न तावदर्थात्मना शब्दः परिणाममुपयाति, क्षीरमिव दधिरूपेण, परिणामित्वेन विकारितया वा क्षीरादेरिवानित्यत्वप्रसङ्गात् । तथाभावेऽपि च नाद्वैतसिद्धिः दध्न इव क्षीरविकारस्य, शब्दविकारस्यार्थस्य ततोऽन्यत्वात् । अन्यत्वाच्च बाधकारणकालुष्याद्युपप्लवविरहप्रतीतिसमर्पितभेदत्वात् ॥
अर्थप्रतिभासस्यायथार्थत्वपक्षनिरासः<br>
अथार्थप्रतिभासमसत्यमपीन्द्रजालवदुपदर्शयति शब्द इत्ययं विवर्तोऽर्थः, सोऽपि न युक्तः । बाह्यस्य वस्तुनः पदाभिधेयस्य जातिव्यक्त्यादेः, वाक्यवाच्यस्यापि भावनादेः पूर्वप्रसाधितत्वात् । अवयवव्यादेश्चादूर एवाग्रे समर्थयिष्यमाणत्वात् । न चेन्द्रजालमायादिवदयथार्थतायामिह किमपि कारणमुत्पश्यामः ॥
अर्थानां मिथ्यात्वपक्षनिरासः<br>
अथार्थरूपेण शब्दः शुक्तिरिव रजताकारतयाऽवभासत इतीयं विवर्तवाचो युक्तिः—इयमपि न साधीयसी—शुक्तिका हि रजतवत्प्रकाशत इति शक्यं वक्तुम्, शुक्तेराकारसारूप्येण तथाऽवभाससम्भवात् । इह तु शब्दार्थयोरत्यन्तविसदृशवपुषोराकारसमारोपकारणानवधारणात् कथमितररूपेणेतरस्यावभासः । शुक्तिकारजतादिषु च  बाधकवशात् तथात्वमवगतम् । इह तु न बाधकं किञ्चिद्भवति, भविष्यति वेति वर्णितम् ॥
शब्दानुवेधोऽपि न साधीयः<br>
अथ स्वानुवेधमजहत् सत्यामसत्यां वाऽर्थबुद्धिमादधाति शब्द -त्ययं विवर्तार्थः—एषोऽपि सम्प्रत्येव प्रतिक्षिप्तः । शब्दानुवेधविरहिणीनां प्राचुर्येण प्रतिपत्तीनां प्रदर्शितत्वात् । न चान्यः कश्चिद्विपश्चिच्चेतसि विवर्तते विवर्तप्रकारः इत्यवाचकमुच्यते—“विवर्ततेऽर्थभावेन” इति ॥
शब्दस्य जगत्स्रष्टृत्वनिरासः<br>
अथ शब्दब्रह्मैव सृजति जगदित्ययं विवर्तप्रकार उच्यते—सोऽपि न सम्यक्—अचेतनत्वेन शब्दस्य ईश्वरस्येव स्रष्टृत्वानुपपत्तेः । न च परमाणुवदस्य कारणत्वम्, अवयवसमवायित्वेन<sup id="fnref:82"><a href="#fn:82" class="footnote-ref" role="doc-noteref">82</a></sup> पृथिव्यादेः कार्यस्य ग्रहणात् ॥</p>
<p>अथ “विज्ञानमानन्दं ब्रह्म” इत्यागमवचनमनुसरता विभुत्वमिव चेतनत्वमपि शब्दब्रह्मणो वर्ण्यते—तर्हि ईश्वरस्यैव शब्दब्रह्मेति नाम कृतं स्यात् ॥
ब्रह्मद्वैविध्यनिरासः<br>
यदप्युच्यते— “
द्वे ब्रह्मणी वेदितव्ये शब्दब्रह्म,<sup id="fnref:83"><a href="#fn:83" class="footnote-ref" role="doc-noteref">83</a></sup> परं च यत् ।<br>
शब्दब्रह्मणि निष्णातः परं ब्रह्माधिगच्छति</p>
<p>”  इति—तदापि ब्रह्म सुभिक्षमत्यन्तमलौकिकम्<sup id="fnref:84"><a href="#fn:84" class="footnote-ref" role="doc-noteref">84</a></sup> । एकतरस्य ब्रह्मणः काल्पनिकत्वात् । अकाल्पनिकत्वे वा कथमद्वैतवादः<sup id="fnref:85"><a href="#fn:85" class="footnote-ref" role="doc-noteref">85</a></sup> । तस्मात् कृतमनेन शब्दब्रह्मणा । स्वस्ति परस्मै ब्रह्मणे भूयात् ॥</p>
<p>अविद्यामायाविनिर्मितविविधभेदप्रथनकल्पश्च सत्ताद्वैतदूषणावसर एव निवारित इति शब्दाद्वैतमपि तद्बदसमञ्जसमिति सिद्धम् ॥
जगतः ब्रह्मोपादानत्वनिरासः<br>
एतेन परमात्मोपादानत्वमपि<sup id="fnref:86"><a href="#fn:86" class="footnote-ref" role="doc-noteref">86</a></sup> प्रत्युक्तम् । परमात्मनो निसर्गनिर्मलस्य एवम्प्रायकलुषविकारकारणत्वानुपपत्तेः ॥</p>
<p>असत्यमेव विकारजातं अविद्यातः परमात्मनि विभातीत्येतदपि दूषितम् । अतः सर्वथा नाद्वैतपक्षः कश्चिदनवद्यः ॥
ऐकात्म्यवादेऽनुपपत्तयः<br>
अथ सर्वप्राणिनामेक एवात्मा, न नानात्मानः—इतीदृशमुच्यते— तदप्यप्रमाणकम्—एकस्मिन् सुखिनि न सर्वे सुखिनः, एकस्मिन् दुःखिते न सर्वे दुःखिताः इति व्यवस्थादर्शनात् । आत्मपरव्यवहारस्य च सर्वजनप्रतीतिसिद्धस्य दुरपह्नवत्वात् । अन्यदृष्टे च सुखदुःखसाधने वस्तुनि स्मरणानुसन्धानपूर्वकेच्छाद्वेषादिकार्यजातस्यान्यत्रानुपलम्भात् । एकस्मिंश्च वीतरागे मोक्षमासादितवति संसारिणामन्येषामानन्त्यदर्शनात् ॥</p>
<p>अहम्प्रत्ययस्य प्रत्यगात्मवृत्तेः परत्रासम्भवात्<sup id="fnref:87"><a href="#fn:87" class="footnote-ref" role="doc-noteref">87</a></sup> । जगद्वैचित्र्यस्य च पुरुषभेदनियतधर्मनिबन्धनस्यान्यथानुपपत्तेः । आत्मभेदस्य विस्पष्टसिद्धत्वात् ॥</p>
<p>तप्तलोहस्फुलिङ्कघटाकाश पादवेदनादिदृष्टान्तकदम्बकस्य च निषेधः कृत एवेति एकात्मवादोऽपि न युक्तिमानित्यलं विस्तरेण ॥
शब्दविवर्तवादोपसंहारः<br>
शब्दस्यायं विवर्तः कथमखिलमिति प्रस्फुरत्तद्विविक्त-<br>
स्वाकारोऽर्थप्रपञ्चः कथमिव विकृतिः ब्रह्मणो वेदृशी स्यात् ।<br>
तस्मान्नानात्मतत्त्वो<sup id="fnref:88"><a href="#fn:88" class="footnote-ref" role="doc-noteref">88</a></sup> परिचितसदसत्कर्मपाकानुसार-<br>
प्रादुर्भूतेश्वरेच्छावशविचलदणुप्रोद्भवो भूतसर्गः ॥</p>
<p>विज्ञानाद्वैतवादः<br>
एवं स्थितेषु सर्वेषु तूष्णीमद्वैतवादिषु ।<br>
विद्वानाद्वैतवादी तु पुनः प्रत्यवतिष्ठते ॥</p>
<p>सत्यमनुपजननमनपायमपरिमितमद्वयं ब्रह्म न युक्तिमदिति युक्त एव तदनभ्युपगमः । विज्ञानमेव तु क्षणिकं उपजननापायधर्मकं अनादिसन्तानप्रबन्धप्रवृतमिदं तथा तथाऽवभातीति न ततोऽद्वितीयमर्थरूपं नाम किञ्चिदस्तीति पश्यामः ॥
विज्ञानाद्वैतसमर्थनम्<br>
ननु ! प्रत्यक्षादिना प्रमाणेन परस्परविसदृशपदार्थस्वरूपसंवेदनस्य दर्शितत्वात् कथं विज्ञानस्यायमवभासः, अर्थाभावे तत्स्वरूपानुपपत्तेः । ग्राह्यग्रहणं हि नाम विज्ञानं भवति, न ग्रहणग्रहणमिति<sup id="fnref:89"><a href="#fn:89" class="footnote-ref" role="doc-noteref">89</a></sup> ॥</p>
<p>उच्यते—इदं तावत्परीक्ष्यताम् । यदेतत् प्रत्यक्षविज्ञानं “नीलमिदम्” “पीतमिदम्” इत्युत्पद्यते, तत्र किमेक आकारः प्रकाशते, उत द्वितयमिति ॥
आकारद्वयानुपलम्भः<br>
यदि द्वितयमवभाति अयमर्थो नीलम्, इदं तज्ज्ञानमिति, तत् किमत्र विचार्यते, जितं भवद्भिः । जितस्य यदापद्यते तदस्मासु विधीयताम्<sup id="fnref:90"><a href="#fn:90" class="footnote-ref" role="doc-noteref">90</a></sup> ॥</p>
<p>अथ एक एवायमाकारः प्रथते, तर्ह्यस्ति विचारावसरः । कस्यायमाकारः, किमर्थस्य, किं ज्ञानस्येति । स चैवं विचार्यमाण आकारः यद्यर्थस्येति तद्भवन्तो जेष्यन्ति । ज्ञानाकारपक्षे तु वयं जेष्याम इति ॥
ज्ञानस्यावर्जनीयत्वम्<br>
किं तावदत्र युक्तम् । ज्ञानस्यायमाकार इति । कुतः ? कल्पना तावदिहाल्पीयसीति । अर्थाकारपक्षे हि अर्थस्य जडात्मनः प्रकाशा  योगात् ग्राह्यत्वमन्यथा<sup id="fnref:91"><a href="#fn:91" class="footnote-ref" role="doc-noteref">91</a></sup> न स्यादिति ग्राहकान्तरकल्पनाऽवश्यम्भाविनीति कल्पनाद्वैगुण्यम्<sup id="fnref:92"><a href="#fn:92" class="footnote-ref" role="doc-noteref">92</a></sup> ॥</p>
<p>अथार्थ एव ग्राह्यात्मा यः, स एव ग्राहक इति—कथ्यते, स तर्हि प्रकाश<sup id="fnref:93"><a href="#fn:93" class="footnote-ref" role="doc-noteref">93</a></sup> एवेति सञ्ज्ञायामेव विवादः स्यात् । बाह्याभ्यन्तरकृतो विशेषं इति चेत्, अहो विशेषज्ञो देवानाम्प्रियः । ग्राहकाद्विच्छिन्नता हि ग्राह्यस्य बाह्यता । न शरीरापेक्षिणो बाह्यता भवति । यदा च ग्राह्यादर्थात् अव्यतिरिक्त एव ग्राहक इष्यते, तदाऽस्य न ततो विच्छिन्नतेति अबाह्यत्वात् ज्ञानमेव तदिति कथं न नाम्नि विवादः ॥</p>
<p>उभयसिद्धत्वात् ज्ञानस्य तस्यायमाकारी भवितुमर्हति । ज्ञाने हि न केचन विवदन्ते । अतस्तस्यैवायमाकार इति युक्तमनेककल्पनातो ह्येकार्थकल्पना ज्यायसीति ॥
ज्ञानस्यावश्यकत्वे हेत्वन्तरम्<br>
अतश्च ज्ञानस्यायमाकारः । ज्ञानं हि प्रकाशकम् अप्रकाशस्यार्थस्य भवद्भिरभ्युपगम्यते । ततश्च अर्थात् प्रथमतरमस्य ग्रहणेन भवितव्यम् । अगृहीतस्य दीपादेः प्रकाशस्य प्रकाशकत्वादर्शनात् । उत्पन्नेष्वपि च घटादिष्वर्थेषु प्रकाशवैकल्याद्वा, प्रतिबन्धवैधुर्याद्वा भवत्यग्रहणम् । ज्ञानस्य तूत्पन्नस्य सतः न किञ्चिद्ग्रहणे प्रतिबन्धकः । न च प्रकाशकान्तरापेक्षणम्, स्वत एव दीपवत् प्रकाशस्वभावत्वात्<sup id="fnref:94"><a href="#fn:94" class="footnote-ref" role="doc-noteref">94</a></sup> ।  अतः यदैव तस्योत्पादः, तदैव ग्रहणमवश्यं भवेत् । न चेत् कालान्तरेऽपि न स्यात् ॥
ज्ञानस्य स्वप्रकाशत्वम्<br>
किं हि तस्य कालान्तरे भविष्यति, किं वा तदा नाभूत्; येन तत् कालान्तरे ग्रहीष्यते, तदा च न गृह्यत इति । ज्ञानान्तरेण कालान्तरे तद्ग्रहीष्यत इति चेत्, तदपि केन ग्राहीष्यते ? अन्येनेति चेत्, तदप्यन्येनेति कोऽवधिः ? श्रम इति चेत्, कामं श्रान्तो विरंस्यति भावन्, अर्थं तु न गृहीतवानेव, प्रकाशाग्रहणे तत्प्रकाश्यपरिच्छेदायोगादित्येवं न कदाचिदर्थग्रहणं स्यात् । तस्मादर्थग्रहणवादिनापि पूर्वं ज्ञानग्रहणमवश्याश्रयणीयम् । यथोक्तं—
“
यस्य ज्ञानं न प्रत्यक्षम्, तस्य तद्विषयस्याप्यभानमेव ॥अप्रत्यक्षोपलम्भस्य नार्थदृष्टिः प्रसिध्यति इति ॥</p>
<p>”  प्रथमं ज्ञानस्यैव भानम्<br>
अतश्चैतदेवम्—ज्ञानपृष्ठेन चोत्तरकालभाविप्रत्यवमर्शदर्शनात् । “ज्ञातो मयाऽयमर्थः” इति हि प्रत्यवमृशन्तः प्रमातारः प्रथमं ज्ञानग्रहणमनुमोदन्ते । न ह्यगृहीतविशेषणा विशेष्यबुद्धिर्भवति । तस्मादपि पूर्वं ज्ञानग्रहणमिति सिद्धम् ॥</p>
<p>ज्ञानं च गृह्यमाणं आकाररहितं ग्रहीतुमशक्यमिति बलात् साकारमेव तत् ग्रहीतव्यम् । साकारे च ज्ञाने गृहीते सतिद्वितीयस्य ग्राह्यस्याभावादिति भावः ॥ द्वितीयकारणाभावात् कुतो ज्ञानातिरिक्तो बाह्योऽर्थः ?
ज्ञानस्य विषयसम्बन्धात्साकारत्वम्<br>
इतश्च साकारं ज्ञानम्, आकारवत्तामन्तरेणास्य प्रतिकर्मव्यवस्थानुपपत्तेः । कल्पयित्वाऽपि बाह्यमर्थम् अवश्यमाकारवत्ता विज्ञानस्य विषयनियमसिद्धये वक्तव्या । नीलज्ञानं हीदं अनेकसन्निधाने समुपजायमानं कथमखिलतदितरपदार्थपरिहारेण केवलनीलालम्बनतामवलम्बेत ? बोधस्वभावतायाः सर्वान् प्रत्यविशिष्टत्वात् । प्रवृत्तिरपि प्रेक्षापूर्वकारिणां कथं तदेकविषयैव स्यात् । न च नीलजनितत्वकृत एष तदधिगमनियम इति कथयितुमुचितम्, आलोकलोचनादिकारकान्तरजनितत्वस्यापि भावेन तद्विषयत्वप्रसङ्गात् । अतो नीलाकारतैव<sup id="fnref:95"><a href="#fn:95" class="footnote-ref" role="doc-noteref">95</a></sup> नीलविषयत्वव्यवस्थाहेतुः न निमित्तान्तरम् । आह च—
“
तत्रानुभवमात्रेण ज्ञानस्य सदृशात्मनः ।<br>
भाव्यतेऽनात्मना<sup id="fnref:96"><a href="#fn:96" class="footnote-ref" role="doc-noteref">96</a></sup> येन प्रतिकर्म विभज्यते इति ॥</p>
<p>”  ज्ञानस्यैव प्रमाणत्वं फलत्वं च<br>
अत एव आकारग्रहणमेवातिशयमाश्रित्य तमबर्थसमर्थने सति साधकतमं ज्ञानमेव प्रमाणं भविष्यति । अपरथा कारकातिशयदर्शनाभावे तत्तत्साधकतमत्वस्य दुरुपपादत्वात् । साकारज्ञानसाक्षी च लौकिकोऽपि दृश्यते व्यवहारः । एवं च वक्तारो भवन्ति लौकिकाः, “नीलोऽर्थोऽयं, यतोऽत्र तदाकारं ज्ञानमुत्पन्नम्”, इति । तेन प्रतिकर्मनियमान्यथानुपपत्तेः अवश्यं साकारमेव<sup id="fnref:97"><a href="#fn:97" class="footnote-ref" role="doc-noteref">97</a></sup> ज्ञानम् ॥</p>
<p>इत्थं सत्यपि बाह्येऽर्थे ज्ञानस्याकारकल्पना ।<br>
भवेदेवेति तत्रैव सन्तुष्य स्थीयतां वरम् ॥</p>
<p>विज्ञानवादिन सौन्त्रान्तिकखण्डनम्<br>
ये तु ब्रुवन्ते—ज्ञानस्य स्वतः स्वच्छत्वभावत्वेन नीलपीताद्यवभासः परोपाधिरेव भवितुमर्हति, स्फटिकस्येव लाक्षादिनाऽरुणिमाद्यनुवेधः । अतः पृथगननुभूयमानोऽपि बाह्योऽर्थः साकारज्ञानावभासान्यथाऽनुपपत्त्याऽनुमीयते । यथोकतं—“बाह्यसिद्धिः स्याद्व्यतिरेकतः” इति<sup id="fnref:98"><a href="#fn:98" class="footnote-ref" role="doc-noteref">98</a></sup> ॥</p>
<p>तदिदमनुपपन्नम्—अन्वयानुपलब्धेः—
“
अर्थे हि सति साकारं निराकारं तदत्यये ।<br>
नित्यानुमेयबाह्यार्थवादी ज्ञानं क्व दृष्टवान् ॥</p>
<p>”<br>
लाक्षास्फटिकादौ तु तथा युक्तम्, तदनुरक्तस्फटिकशकलावलोकनात् । इह पुनः—</p>
<p>अर्थेन रज्यमानं हि निराकारं निसर्गतः ।<br>
ज्ञानं न खलु पश्यामः लाक्षया स्फटिकं यथा ॥</p>
<p>आकारद्वयं तु अनुभवविरुद्धम्<br>
आकारद्वयप्रतिभासो हि नास्तीत्युक्तम् । अभ्युपगमे वा सुदुस्त रमनवस्थादूषणम् । अर्थाकारश्च प्रत्यक्षः, तत्कृतश्च ज्ञानाकारः प्रत्यक्षः  इत्युच्यमाने, अर्थाकारस्तावत् साकारेण ज्ञानेन गृहीतः । स इदानीं ज्ञानाकारोऽपि ग्राह्यत्वात् साकारज्ञानान्तरं भवेत् । तदपि साकारं ज्ञानान्तरं तथाभूतज्ञानान्तरग्राह्यमेव स्यादित्यनिष्टम् ॥</p>
<p>अथ स्वप्रकाशं तत् साकारं ज्ञानमिष्यते, तेन ज्ञानान्तरानपेक्षणात् नानवस्थेति; तर्हि स्वप्रकाशसाकारज्ञानव्यतिरिक्तार्थाकारानवभासात् तदेवास्तु, कुतो द्वितीय इदानीमर्थाकारः ॥
विषयमिथ्यात्वेऽपि ज्ञानस्याकारसम्भवः<br>
न चान्यथानुपपत्त्याऽपि<sup id="fnref:99"><a href="#fn:99" class="footnote-ref" role="doc-noteref">99</a></sup> तत्कल्पना युक्तिमती । न हि राजशासनमिदं अर्थेनाकारवता भवितव्यमिति । ज्ञानमेव नीलाद्याकारं यदि भवेत् को दोषः स्यादिति । नीलाद्याकारयोगात् अर्थस्स भवेदिति चेत्, सञ्ज्ञायां विवाद इत्युक्तम् । द्वितीयस्याभावात् स्वच्छत्वात् ज्ञानस्य कालुष्यमन्यकृतं युक्तमिति चेत्, अविद्यावासनाकृतं तद्भविष्यति । स्वतः स्वच्छमपि ज्ञानमनाद्यविद्यावासनाविभवोपनतमनेकाकारकालुष्यरूषितवपुरिव प्रकाशते ॥</p>
<p>ज्ञानवासनाभेदसन्तानयोश्च बीजाङ्कुरवदनादित्वान्नात्र पर्यनुयोगस्यावसरः—“कुतो वासना प्रवृत्ता” इति । तस्मादनादिवासनावैचित्र्यरचितज्ञानवैचित्र्योपपत्तेः कृतमनुमेयेनापि बाह्येनार्थेनेति ज्ञानस्यैवायमाकार इति सिद्धम् ॥
ज्ञानातिरिक्तार्थनिराकरणम्<br>
अतश्च ज्ञानस्यैवायमाकारः, ज्ञानेन विना हि न क्वचिदर्थरूपमुपलभ्यते । ज्ञानं त्वर्थरहितमपि गन्धर्वनगरमायादिषु विस्पष्टमुप  लभ्यते इत्यन्वयव्यतिरेकाभ्यामपि ज्ञानाकारत्वमवगच्छामः । यदि च ज्ञानादर्थः पृथगवस्थितात्मा भवेत्, ज्ञानमन्तरेणाप्यसावुपलभ्येत; न चैवमस्ति । तस्मादभेद एव ज्ञानार्थयोः । यदाह—
“
सहोपलम्भानियमादभेदो नीलतद्धियोः इति ॥</p>
<p>”  आकारस्य ज्ञानार्थमेलनकृतत्वनिरासः<br>
न च ज्ञानार्थसंसर्गधर्म<sup id="fnref:100"><a href="#fn:100" class="footnote-ref" role="doc-noteref">100</a></sup> आकारो भवितुमर्हति । यदि हि पृथगर्थमनाकारं, पृथक्च ज्ञानमानाकार उपलभ्य, संसृष्टयोर्ज्ञानयोराकारवत्ता मुपलभेमहि, तत इममाकारं संसर्गधर्मं प्रतिपद्येमहि । न त्वयमस्ति क्रमः । अर्थरहितत्वेऽपि च स्मरणस्वप्नादिज्ञानानामाकारवत्त्वमस्तीत्युक्तम् । अतः कथं संसर्गधर्म आकारः ?
अर्थाकाराणां कल्पितत्वमावश्यकम्<br>
अपि च नक्षत्रं तारका तिष्य इति कथमेकस्मिन्नर्थे परस्परविरुद्धलिङ्गसमावेशः ? ॥</p>
<p>परिव्राजककामुककौलेयकानां च कथमेक एव वनितारूपोऽर्थः कुणप इति कामिनीति भक्ष्यम् इति च प्रतिभासत्रितयविषयतामनुभवेत् ? ॥</p>
<p>दारा इति कथमेकैव स्त्रीव्यक्तिः पुंवचनबहुवचनविषयतां यायात् ? ॥</p>
<p>षण्णगरिति च कथं बहनामन्यलिङ्गानामेकता स्त्रीलिङ्गता च भवेत् ? ॥</p>
<p>ह्रस्वदीर्घयोश्च<sup id="fnref:101"><a href="#fn:101" class="footnote-ref" role="doc-noteref">101</a></sup> कथं परस्परापेक्षग्रहणयोरर्थेनैकतर आकारः पारमार्थिकः स्यात् ? ॥</p>
<p>ज्ञानानां तु भिन्नत्वात् विचित्रवासनाभेदसहकारिरूपानुविधानेन जायमानानां न किञ्चिदपि विरोधः ॥</p>
<p>तस्मात् ज्ञानमेवेदं सर्वत्र तथा तथा प्रतिभाति, न तद्व्यतिरिक्तो ऽर्थो नाम किञ्चिदिति ज्ञान एव चैकत्रायं प्रमाणप्रमेयप्रमितिव्यवहारः परिसमाप्यते । तस्य हि विषयाकारता प्रमेयम्, ग्राहकाकारता प्रामाणम्, स्वसंवित्तिश्च<sup id="fnref:102"><a href="#fn:102" class="footnote-ref" role="doc-noteref">102</a></sup> फलमिति । यथोक्तम्—
“
यदाभासं प्रमेयं तत् प्रमाणफलते पुनः ।<br>
ग्राहकाकारसंवित्त्योः त्रयं नातः पृथक्कृतम् इति ॥</p>
<p>”<br>
तदिदं अनाद्यविद्यावासनाविलासविपर्यासिततत्त्वदर्शनतया ज्ञानमेव ग्राह्यग्राहकसंवित्तिभेदवदिव लक्ष्यते । अविद्याविरतौ तु स्वच्छमेव तत्सम्पद्यते, न किञ्चिद्वेति ॥</p>
<p>तदुक्तम्—</p>
<p>ऽनान्योऽनुभाव्यो बुद्ध्याऽस्ति तस्या नानुभवोऽपरः ।<br>
ग्राह्यग्राहकवैधुर्यात् स्वयं सैव प्रकाशते ॥</p>
<p>तथा—
“
अविभागोऽपि बुद्ध्यात्मा विपर्यासितदर्शनैः ।<br>
ग्राह्यग्राहकसंवित्तिभेदवानिव लक्ष्यते ॥</p>
<p>”<br>
इत्यर्थरूपरहितं संविन्मात्रं किलेदमिति पश्यन् ।<br>
परिहृत्य दुःखसन्ततिं अभयं निर्वाणमाप्नोति ॥</p>
<p>विज्ञानाद्वैतनिरासः<br>
अत्राभिधीयते—न खल्वेक एव बोधात्मा ग्राह्यग्राहकतयोभयस्वभावो भवितुमर्हति । ग्राह्यग्राहकरूपयोरितरेतरविसदृशत्वेन एकत्र समावेशानुपपत्तेः । तथा हि—नीलज्ञानम्, पीतज्ञानम्, शुक्लज्ञानमिति नीलपीताद्युपजननापायेऽप्यनुवर्तमानबोधरूपतया नीलादिविलक्षणमन्वयव्यतिरेकाभ्यामवधार्यते ॥</p>
<p>अपि च ज्ञानम् अहङ्कारास्पदम् आनन्दादिस्वभावं स्वकर्मणि<sup id="fnref:103"><a href="#fn:103" class="footnote-ref" role="doc-noteref">103</a></sup> च सव्यापारमिव भवद्भिरभ्युपगतम् । अर्थस्तु नैवमात्मक इति कथमनयोरभेदः ॥
प्रतीयमानः आकारः अर्थस्यैव<br>
यद्यपि ज्ञानमिदम्, अयमर्थ इत्येवमाकारद्वयप्रतिभासो नास्ति, तथाप्ययमेकोऽप्याकारः<sup id="fnref:104"><a href="#fn:104" class="footnote-ref" role="doc-noteref">104</a></sup> प्रतिभासमानः प्रकाश्य एव प्रतिभाति, न प्रकाशकः । इदं नीलमिति ग्राहकाद्विच्छिन्न एव ग्राह्याकारोऽवभासते, न त्वहं नीलमिति तदैक्येनावभासोऽस्ति इति ॥</p>
<p>अपि च प्रकाश्यस्य नीलादेः प्रकाशकबोधाधीनं युक्तं नाम ग्रहणम् । बोधस्य तु तद्ग्राहकस्य तदा किङ्कृतं ग्रहणमिति चिन्त्यम् । न बोधान्तरनिबन्धनम्, अनवस्थाप्रसङ्गात् । नापि स्वप्रकाशं ज्ञानम्, अहं नीलमित्यप्रतिभासात् ॥
अर्थस्य प्रकाशसम्भवाक्षेपः<br>
ननु ! नैव ग्राह्यग्राहकयोरन्यत्वमिति । योऽयं ग्राह्यावभास इति भवताऽभ्युपगतः, स एव ग्राहकावभासः । ग्राहकादन्योऽहि ग्राह्यः जडात्मा<sup id="fnref:105"><a href="#fn:105" class="footnote-ref" role="doc-noteref">105</a></sup> भवेत् । ग्राहकस्तु प्रकाशस्वभावः, ग्राहकत्वादेव । द्वयप्रतिभासश्च नास्तीत्युक्तम् । तत्रान्यतरस्य प्रतिभासने जडप्रकाशयोः कतरस्यावभासितुं युक्तमिति चिन्तायां, बलात् प्रकाश एव प्रकाशते, न जडः । निराकारश्च न प्रकाशः प्रकाशत इति तस्मिन् साकारे प्रकाश्यमाने कुतो जडात्मा तदतिरिक्तोऽर्थः स्यात् ॥
अर्थप्रकाशे ज्ञानप्रकाशासम्भवप्रदर्शनम्<br>
तदिदमपेशलम्—उपायेनोपेयनिह्नवस्याशक्यकरणीयत्वात् । रूपस्य हि प्रकाशकं चक्षुः । न चक्षुरेव प्रकाशतामित्युक्त्वा रूपमपह्नोतुं शक्यते । तदिदमर्थस्य मूर्तिद्रवत्वकाठिन्यादिधर्मविशेषितात्मनः तद्विपरीतस्वच्छस्वभावं ज्ञानं प्रकाशकम्, न तदेव चक्षुर्वत् तदाऽवभासितुमर्हति च ॥
ज्ञानानवभासेऽपि अर्थप्रकाशसम्भवः<br>
ननु ! चक्षुर्वत् उपायत्वं ज्ञानस्य प्रकाशस्वभावत्वात् । चक्षुर्जन्यो हि प्रकाशो नाम ज्ञानमुच्यते, न चागृहीतः प्रकाशः प्रकाश्यं  प्रकाशयतीति—सत्यम्—वक्षुर्जन्यः प्रकाशः ज्ञानमिष्यते । स तु प्रकाशः रूपादिविषयप्रकाशः, न प्रकाशप्रकाशः । न हि चक्षुषा प्रकाशः प्रकाश्यते, अपि तु रूपं प्रकाश्यते । तत्र यद्रूपमुच्यते, स विषयो ग्राह्यः; यत्तत्प्रकाशते इत्युच्यते, स प्रकाशः ज्ञानं ग्राहकम् । तदुत्पत्तिमात्रेण<sup id="fnref:106"><a href="#fn:106" class="footnote-ref" role="doc-noteref">106</a></sup> च रूपं प्रकाशितं भवतीति न प्रकाशो ग्रहणमपेक्षते ॥
ज्ञानप्रकाशे बाह्यविषयानवभासप्रसङ्गः<br>
ननु ! उक्तमत्र नानुपलब्धायां बुद्धावर्थः प्रकाशते—
“
अप्रत्यक्षोपलम्भस्य नार्थदृष्टिः प्रसिध्यति</p>
<p>”<br>
इति—तदयुक्तम्—अप्रत्यक्षोपलम्भस्य च प्रत्युत अर्थदृष्टिः प्रसिद्ध्यति । उपलम्भोत्पाद एव अर्थदृष्टिः, न पुनरुपलम्भदृष्टिः ॥</p>
<p>ननु ! उपलब्धेरग्रहणे तदुत्पादनुत्पादयोः अविशेषात्, अनुत्पन्नोपलम्भस्याप्यर्थः प्रत्यक्षः स्यादिति सर्वसर्वज्ञत्वप्रसङ्गः—तदिदमतिसुभाषितम्—अर्थप्रकाशात्मैव खलूपलम्भः । स कथमुत्पन्नादनुत्पन्नो न विशिष्येत । तस्मात् अर्थप्रत्यक्षीकरणात्मकत्वात् ज्ञानस्य तदुत्पाद एवार्थप्रत्यक्षता, न तद्ग्रहणमिति अगृहीतमेव ज्ञानमर्थप्रकाशकमिति युक्तमं ॥
ज्ञानाग्रहण एवार्थग्रहणम्<br>
यत्तु उपायत्वात् ज्ञानस्य पूर्वं ग्रहणमुच्यते—तत्, चक्षुरादिभिरनैकान्तिकमित्युक्तम् ॥</p>
<p>गृहीतं यदि च ज्ञानं भवेदर्थप्रकाशकम् ।<br>
धूमवद्दीपवद्वेति वक्तव्यं, यदि धूमवत् ॥</p>
<p>भवेदर्थानुमेयत्वं तत्त्वयैव च दूषितम् ।<br>
आकारद्वयसंवित्तिविरहान्न च दीपवत् ॥</p>
<p>घटं दीपेन पश्यामीत्यस्ति द्वितयवेदनम् ।<br>
न तु ज्ञानेन विज्ञेयं जानामीति द्वयग्रहः ॥</p>
<p>स्वप्रकावस्त्वसम्भवः<br>
यदपि प्रकाशत्वात् ज्ञानस्य प्रदीपवत् पूर्वं ग्रहणमुक्तम्—तदपिव्याख्येयम्—प्रकाशत्वादिति कोऽर्थः ? प्रकाशयतीति प्रकाशः, तस्य भावः प्रकाशत्वमिति—तत् चक्षुरादिभिरनैकान्तिकमुक्तमेव ॥</p>
<p>अथ प्रकाशनं प्रकाशः, तर्हि प्रकाशत्वादिति असिद्धो हेतुः । न ह्यर्थ ग्रहणकाले बुद्धेः प्रकाशनमस्ति ॥</p>
<p>अथ प्रकाशशब्दो बोधपर्याय एव । प्रकाशत्वात् बोधरूपत्वादित्यर्थः, तदा साधनविकलो दृष्टान्तः, प्रदीपस्य बोधरूपत्वाभावात्<sup id="fnref:107"><a href="#fn:107" class="footnote-ref" role="doc-noteref">107</a></sup> । अतश्च स्वसंवेदनपक्षो न युक्तियुक्तः, स्वतः प्रकाशस्य कस्य चिदप्यदृष्टत्वात् ॥
स्वप्रकाशपदार्थस्वरूपम्<br>
ननु ! ज्ञानशब्ददीपाः त्रयः स्वपरप्रकाशा इत्याहुः—तदयुक्तम्— शब्ददीपयोः स्वग्रहणेऽर्थप्रकाशने च सामग्र्यन्तरसव्यपेक्षत्वात् । शब्दः  अर्थप्रकाशने समयग्रहणमपेक्षते, स्वप्रकाशने तु श्रोत्रम् । दीपोऽपि चक्षुराद्यपेक्ष एव गृह्यते, ग्राहयति चार्थम् ॥</p>
<p>इयांस्तु विशेषः—घटादिग्रहणे आलोकसापेक्षं चक्षुः प्रवर्तते । आलोकग्रहणे तु निरपेक्षमिति । नैतावता दीपस्य स्वप्रकाशता स्यात् । इत्थं<sup id="fnref:108"><a href="#fn:108" class="footnote-ref" role="doc-noteref">108</a></sup> च मार्जारादिनक्तञ्चरचक्षुरपेक्षया सर्व एव घटादयः स्वप्रकाशाः स्युः ॥</p>
<p>ज्ञानस्य परप्रकाशकत्वमेव दृश्यते, न स्वप्रकाशकत्वम्, अर्थप्रकाशकाले तदप्रकाशस्य दर्शितत्वात् ॥</p>
<p>मुधैव नस्माद्भणितस्त एते<br>
त्रयः प्रकाशाः स्वपरप्रकाशाः ।<br>
प्रदीपबोधध्वनिनामधेयाः<br>
विभिन्नसामग्र्यभिवेद्यवेदकाः ॥</p>
<p>आत्मप्रत्यक्षवादिनां तु<sup id="fnref:109"><a href="#fn:109" class="footnote-ref" role="doc-noteref">109</a></sup> अवस्थाभेदेन ग्राह्यग्राहकांशयोर्भेदो विद्यत एवेति सर्वथा न स्वप्रकाशं ज्ञानम् ॥
अर्थग्रहणवेलायां न ज्ञानग्रहणसम्भवः<br>
यदप्यभिहितं—उत्पद्यमानमेव ज्ञानं अनपेक्षत्वात्, अप्रतिबन्धत्वाच्च तदैव गृह्यते, न वा कदाचिदिति—तदप्यसाम्प्रतम्—तदानीं तद्ग्रहणसामग्र्यभावात् ॥</p>
<p>न चाविबन्धमात्रेण<sup id="fnref:110"><a href="#fn:110" class="footnote-ref" role="doc-noteref">110</a></sup> प्रतीतिरवकल्पते ।<br>
उपायविरहेणापि तदा ज्ञानस्य न ग्रहः ॥</p>
<p>न च जैमिनीया इव वयं ज्ञानं नित्यपरोक्षमाचक्ष्महे । “ज्ञातो मयाऽयमर्थः” इति कालान्तरे<sup id="fnref:111"><a href="#fn:111" class="footnote-ref" role="doc-noteref">111</a></sup> तद्विशिष्टार्थग्रहणदर्शनात् ॥</p>
<p>शुक्लः पट इति ज्ञाने यथाऽसौ भाति तद्गुणः ।<br>
तथा ज्ञातोऽर्थ इत्यत्र भात्यर्थो धीविशेषणः ॥</p>
<p>न विशेष्ये च संवित्तिः अगृहीतविशेषणा ।<br>
नानुसायधियं<sup id="fnref:112"><a href="#fn:112" class="footnote-ref" role="doc-noteref">112</a></sup> वेत्थं प्रतीयेत क्रमाग्रहात् ॥</p>
<p>न च नित्यपरोक्षा बुद्धिः अनुमातुमपि न शक्यत इति च विचारितमेव ॥</p>
<p>तदलमनया कथया । किमिति शाक्यसुत्सृज्य श्रोत्रियमिदानी मनुयुञ्ज्महे ॥
ज्ञानाग्रहणेऽपि विषयग्रहणम्<br>
अतश्च यदुक्तं ज्ञानपृष्ठावमर्शदर्शनात् ज्ञानग्रहणपूर्वकमर्थग्रहणमिति —तन्न सार्वत्रिकम्, अपि तु क्वचिदेव ज्ञानविशिष्टार्थसंवेदनात् तथाऽभ्युपगम्यते । तस्मात् अर्थग्रहणात् पूर्वं ज्ञानस्यानवभासात् निराकारावसायविरहाच्च ज्ञानस्यैवायमाकार इति कदाशाप्रलपितमेतदरुणाम्बराणाम् ॥
अर्थस्य कल्पनीयत्वं न<br>
यत्पुनरभ्यधायि—ज्ञानाकारपक्षे कल्पनाऽल्पीयसीति—तत्र यथोक्तनीत्या प्रत्यक्षगम्ये बाह्ये ग्राह्येऽर्थाकारे कल्पनोक्तिः कीदृशी । कीदृशं वा तदल्पत्वम् महत्त्वं वेति ॥
अर्थापलापे ज्ञानस्याप्यपलापः स्यात्<br>
उभयसिद्धत्वमपि यदवादि ज्ञानस्य—तत्र यदि प्रमाणायत्ता वस्तुस्थितिः, अर्थोऽप्युभयसिद्ध एव । इच्छाद्वेषनिबन्धनायां तु वस्तुस्थितौ ज्ञानमपि कथमुभयसिद्धं<sup id="fnref:113"><a href="#fn:113" class="footnote-ref" role="doc-noteref">113</a></sup> स्यादिति यत्किञ्चिदेतत् ॥
ज्ञानाकारमन्तरापि प्रतिकर्मव्यवस्थासिद्धिः<br>
यत्पुनरिदमभिहितं—अभ्युपगम्यापि बाह्यमर्थं अप्रत्याख्येयः प्रतिकर्मव्यवस्थासिद्धये ज्ञानस्याकारयोग इति—तदपि न साम्प्रतम्—प्रतिकर्मव्यवस्थायाः प्रकारान्तरेणाप्युपपत्तेः<sup id="fnref:114"><a href="#fn:114" class="footnote-ref" role="doc-noteref">114</a></sup> ॥</p>
<p>यद्यपि अनेकसन्निधाने नीलज्ञानमुपजायते । यद्यपि च बोधस्वरूपत्वमशेषसाधारणम्, तथापि नीलेनैव कर्मकारकेण तदुपजनितमिति नीलनिष्ठमेवावतिष्ठते । चक्षुरादिनाऽपि तज्जनितमिति चेत्—सत्यं जनितम्—न तु कर्मणा सता । नीलेन तु कर्मभूतेन तदुत्पाद्यत इति तदेकविषयमेव भवति । कुत एष नियम इति चेत्, वस्तुस्वभावकृत एव । आकारपक्षेऽपि समानोऽयं पर्यनुयोगः ॥</p>
<p>यदुच्यते—किमिति नीलमेव कर्मकारकम्, किमिति वा कर्मविषयमेव ज्ञानमिति—तत्र वस्तुस्वभावैरुत्तरं वाच्यम् ॥</p>
<p>आकारमपि<sup id="fnref:115"><a href="#fn:115" class="footnote-ref" role="doc-noteref">115</a></sup> च ज्ञानमुपाददानं कर्मकारकस्यैव कथमुपाददीत, न कारकान्तरस्य ? इत्यत्रापि वस्तुस्वभाव एव शरणमिति ॥
ज्ञानं प्रति विषयस्य कारणत्वम्<br>
अर्थस्य च ज्ञानजनकत्वं अन्वयव्यतिरेकाभ्यामवगम्यते ॥</p>
<p>यदा हि देवदत्तार्थी कश्चिद्व्रजति तद्गृहम् ।<br>
तत्रासन्निहितं चैनं गत्वाऽपि न स पश्यति ॥</p>
<p>क्षणान्तरे स आयान्तं देवदत्तं निरीक्षते ।<br>
तत्र तत्सदसत्त्वेन तथात्वं वेत्ति तद्धियः ॥</p>
<p>अनागते देवदत्ते न देवदत्तज्ञानमुदपादि, तस्मिन्नागते च तदुत्पन्नमिति तद्भावभावित्वात् तज्जन्यं तदवसीयते । इत्थं च तज्जन्यत्वेनैव तत्र नियमसिद्धेः अलमाकारकल्पनया<sup id="fnref:116"><a href="#fn:116" class="footnote-ref" role="doc-noteref">116</a></sup> ॥</p>
<p>एतेन पुरुषप्रवृत्तिरपि नियतविषया व्याख्याता । साधकतमत्वं तु सामग्र्याः प्रमाणसामान्यलक्षणे निर्णीतमेव ॥</p>
<p>यस्तु लोकिको व्यपदेश उदाहृतः सोऽपि व्यभिचरति । “नीलोऽर्थोऽयम्, यतस्तद्विषयं ज्ञानमुत्पन्नम्” इत्यपि न व्यपदिशन्ति लौकिकाः ? तस्मादर्थे सत्यपि साकारं ज्ञानमेषितव्यमिति यदुक्तं— तदनुपपन्नम् ॥
सहोपलम्भात् न ज्ञानार्थयोरभेदः<br>
यदप्यवर्णि—
“
सहोपलम्भनियमादभेदो नीलतद्धियोः</p>
<p>”<br>
इति—तदपि बालभाषितमिव नः प्रतिभाति, अभेदे सहार्थानुपपत्तेः ॥</p>
<p>अथ “एकोपलम्भनियमात्” इति हेत्वर्थो विवक्षितः—तदयमसिद्धो हेतुः, नीलादिग्राह्यग्रहणसमये तद्ग्राहकानुपलम्भात्<sup id="fnref:117"><a href="#fn:117" class="footnote-ref" role="doc-noteref">117</a></sup> । ग्राहकाकारानु वेधरहिततद्विच्छिन्नबाह्यग्राह्यमात्रप्रतिभास एवायं “नीलमिदम्” इत्यादिः दर्शितः ॥
सहोपलम्भोऽप्यसिद्धः<br>
क्वचिच्च ग्राह्याकारानुपर्श्लिष्टकेवलग्राहकावमर्शनमर्पि दृश्यते— “न स्मरामि, मया कोऽपि गृहीतोऽर्थस्तदा” इति । तदेवमितरेतरविभक्तज्ञानार्थाकारसंवेदनात् कथम् ॥
“
एकोपलम्भनियमादभेदो नीलतद्धियोः</p>
<p>”<br>
इत्युच्यते । “नीलतद्धियोः” इति वदता भवताऽष्येष भेद एव निर्दिश्यते ॥</p>
<p>परमतानुवादमात्रमेतदिति चेत्—न—अभेदे पृथङ्निर्देशस्याप्यघटमानत्वात् । तस्मादपि न ज्ञानस्यायमाकारः ॥
ज्ञानार्थयोः भेदः अनुभवसिद्धः<br>
यदप्युक्तं—असत्यपि बाह्येऽर्थे स्वप्नगन्धर्वनगरमायादिषु ज्ञानस्याकारवत्ता दृश्यत इति तस्यैवायमाकारो युक्त इति—तदपि दुराशामात्रम् —सर्वत्र ज्ञानाद्विच्छिन्नस्व ग्राह्याकारस्य प्रतिभासनात् ॥</p>
<p>तथा हि—भ्रमज्ञानेषु चतुष्टयी गतिः—आत्मख्यातिः, असत्ख्यातिः, अख्यातिः, विपरीतख्यातिर्वा<sup id="fnref:118"><a href="#fn:118" class="footnote-ref" role="doc-noteref">118</a></sup> ॥</p>
<p>तत्र “रजतमिदम्” इति सामानाधिकरण्येनैकार्थप्रतिभासात्, तन्मते च संवित्तेरपरोक्षत्वात् रजताधिगमाभिमानेन तदर्थिनस्तत्र प्रवृत्तेः, बाधकप्रत्ययस्य तथाविधबोधनिषेधपरत्वेन प्रादुर्भावात् न तावदख्यातिरिति प्रागेव  [प्र। सं। ४५६]  प्रासाधितमेतत् ॥
असत्ख्यातिनिरासः<br>
असत्ख्यातिरपि नास्ति, एकान्तासतः स्वपुष्पादेः प्रतिभासायोगात् । देशकालव्यवहितानुभूतपूर्वपदार्थविषय एव भ्रान्तोऽपि प्रत्ययः प्राणभृतां भवति, न त्वत्यन्तासदर्थविषयः ॥
सर्वेषां भ्रमाणां सालम्बनत्वम्<br>
तथा हि—द्विविधा भ्रान्तिः—बाह्येन्द्रियजा, मानसी च । तत्र बाह्येन्द्रियजे भ्रमज्ञाने विषयदोषात्, इन्द्रियदोषाद्वा समुत्पद्यमाने न क्वचित् निरालम्बनता दृश्यते । भास्वररूपसादृश्येन हि विषयदोषेण<sup id="fnref:119"><a href="#fn:119" class="footnote-ref" role="doc-noteref">119</a></sup> शुक्तिका रजतमिति परिस्फुरति । मरुस्थलीपतितोत्फलितं च सावित्रं तेजः तरलतरङ्गसारूप्येण पय इति चकास्ति । इन्द्रियदोषादपि पित्तोपहतरसनस्य तिक्ततया शर्कराऽवभासते । तिमिरसीमन्तितनयनवृत्तेः चन्द्रमण्डलमेकमपि द्विधा प्रतिभाति । तिमिरकणनिकरविवरविरचित<sup id="fnref:120"><a href="#fn:120" class="footnote-ref" role="doc-noteref">120</a></sup>  प्रसृताश्च नयनरश्मय एव सूर्याशुसंवलिताः सन्तः सूक्ष्मतया केशकूर्चकाकाराः प्रतिभान्तीति ॥
मानसविभ्रमाणामपि सालम्बनत्वम्<br>
अन्तःकरणदोषेण विभ्रमो यस्तु जायते ।<br>
असत्यपि<sup id="fnref:121"><a href="#fn:121" class="footnote-ref" role="doc-noteref">121</a></sup> महेलादौ पुष्पेषुमुषितात्मनाम् ॥</p>
<p>सोऽपि कश्चित् विषयदोषसहायो भवति । स चालम्बन एव  [प्र। सं। २२८]  ॥</p>
<p>तस्याः पाणिरिति ज्ञानं यथा भवति कुत्रचित् ।<br>
कोमलानिलकल्लोलवेल्लिते बालपल्लवे ॥</p>
<p>अनपेक्षिततत्तुल्यपदार्थस्यैव या पुनः ।<br>
मानसी मन्मथोन्मादमहिम्ना मानिनीमतिः ॥</p>
<p>तस्यामपि रागादिवासनाबलोपप्लवमानस्मृत्युपस्थापितदेशकालव्यवहितोपलब्धपुरन्ध्रीरूपादिसमुल्लेखः, न त्वेकान्तासतः खरविषाणादेरिव ॥</p>
<p>प्रतिभानिद्रादिमनोदोषजन्मनि स्वप्नेऽपि दृष्टपूर्वस्यैव तस्याकारस्योल्लेखः ॥</p>
<p>जालज्वलागळद्वह्निद्रवद्रव्यादिदर्शने<sup id="fnref:122"><a href="#fn:122" class="footnote-ref" role="doc-noteref">122</a></sup> ।<br>
रूपमन्यस्थमन्यत्र वेत्ति न त्वसदेव तत् ॥</p>
<p>तदेवं भ्रान्तिबोधेषु नास्त्यत्यन्तासतां प्रथा ।<br>
देशकालान्यथात्वं तु केवलं भाति वस्तुनः ॥</p>
<p>असत्ख्यातिवादे विशेषः<br>
ननु ! तत्रासतोऽर्थस्य प्रतिभासे देशान्तरादिषु सत्त्वं क्वोपयुज्यते ? देशान्तरे हि सन् असन् वा तत्र तावन्नास्त्येव सोऽर्थः । न च द्वयोरसत्त्वयोः<sup id="fnref:123"><a href="#fn:123" class="footnote-ref" role="doc-noteref">123</a></sup> किञ्चिद्विशेषः । देशकालावपि किं सन्तावसन्तौ वा प्रतिभासेते इति विकल्पनायां तथा तयोरपि तुल्यो दोषः—मैवम्—भवतोऽप्यसत्ख्यातिवादिनः किं सर्वत्रैव तदर्थासत्त्वं सम्मतम्, उत तद्देश एव ? तत्रासन्निधानमात्रेण तावत् क इव तव स्वार्थः<sup id="fnref:124"><a href="#fn:124" class="footnote-ref" role="doc-noteref">124</a></sup> ? सर्वत्रासतस्तु प्रतिभासे कुतस्त्य एष नियमः—यत् असत्त्वाविशेषेऽपि रजताद्येवासत् प्रतिभाति, न खरविषाणादीति ॥</p>
<p>अयं तु द्वयोरसत्त्वयोर्विशेषः—देशान्तरादिषु सतोऽर्थस्य स्मरणाद्युपारोहेण प्रतिभासमानता युज्यते, न त्वेकान्तासत इति । एवं देशकालयोरपि सदसत्त्वविकल्पचोद्यं परिहर्तव्यम् ॥</p>
<p>अतश्च किञ्चिदपि नात्यन्तासदर्थग्राहि ज्ञानमस्तीति किं दृष्टान्तबलेन सर्वत्रार्थशून्यता कल्प्येत ? तस्मान्नासत्ख्यातिः ॥
आत्मख्यातिनिरासः<br>
आत्मख्यातेस्तु निराकरणाय सोऽयमियान् कलिः वर्तते । तत्र च बहुशः कथितं—ग्राहकाद्विच्छिन्नमेव ग्राह्यमवभासते “नीलमिदम्” इति, न तु तदभेदेन “नीलमहम्” इति । भ्रान्तिज्ञानेषु तदर्थासन्निधानात् भान्तत्वमस्तु, नात्मतत्त्वग्रहणमिति ॥</p>
<p>यच्चोच्यते—
“
यदन्तर्ज्ञेयरूपं तत् बहिर्वदवभासते</p>
<p>”<br>
इति—सेयं विपरीतख्यातिरेवाङ्गीकृता स्यात् । तद्वरं सैव तपस्विनी साधीयसी ॥
अर्थस्य ज्ञानरूपत्वासम्भवः<br>
अथ कथ्यते—ग्रहकात् सत्यम्—इत्यर्धाङ्गीकारे ॥सत्यं विच्छिन्नं ग्राह्यं; तत्तु ज्ञानरूपमेवेति—तत्र विच्छिन्नमिति प्रियमावेदितम् । ज्ञानत्वे तु तस्य का युक्तिः ? न च ज्ञानयोः<sup id="fnref:125"><a href="#fn:125" class="footnote-ref" role="doc-noteref">125</a></sup> युगपदुत्पन्नयोः क्रमभाविनोर्वा ग्राह्यग्राहकभाव उपपद्यते । यौगपद्ये सव्येतरगोविषाणवत् ग्राह्यग्राहकनियमाभावात् । क्रमपक्षेऽपि पूर्वमुत्तरस्य ग्राहसत्यम्—इत्यर्धाङ्गीकारे ॥कं चेत्—तदुत्पत्तितद्ग्रहणकालप्रतीक्षणात् क्षणिकतां जह्यात् । उत्तरमपि यदि पूर्वस्य ग्राहकं तदापि सैव वार्ता । तावत्कालमवस्थितिमन्तरेण तद्ग्राह्यतानुपपत्तेः । न च ज्ञानत्वं नाम सामान्यं ग्राह्यग्राहकयोरनुगतम्, गोत्वमिव शाबलेयादौ, विभाति । अतो विच्छिन्नश्चेत् ग्राहकात् ग्राह्यांशः, सोऽर्थ एव भवेदिति न ज्ञानस्यायमाकारः ॥
आकारस्य संसर्गधर्मत्वाभावः<br>
यत्तु संसर्गधर्मः आकारो न भवतीति भाषितं, तद्युक्तमेव—</p>
<p>न कुण्डदधिवत् कश्चित् संसर्गोऽस्त्यर्थबोधयोः ।<br>
तत्कृताकारवत्ता वा प्रागनाकारयोस्तयोः ॥</p>
<p>तदेवं शाक्योक्तयुक्तिशकलदौर्बल्यात् सर्वत्र विच्छेदप्रतिभासात् ज्ञानस्य स्दतो वैवित्र्यानुपपत्तेः अर्थस्यैवायमाकार इति सिद्धम् ॥
एकस्मिन्नर्थे न विरुद्धाकारोल्लेखः<br>
यत्तु अर्थाकारपक्षे चोदितं—एकत्रार्थे नक्षत्रं तारका तिष्य इति परस्परविरूद्धाकारसमावेशो न युक्त इति—तत्रोच्यते—अनुपपन्नमिति नः क्व सम्प्रत्ययः, यत् न प्रमाणेनावगतं<sup id="fnref:126"><a href="#fn:126" class="footnote-ref" role="doc-noteref">126</a></sup> विरुद्धमपि तदवबुद्ध्यामहे, यदेकत्र निविशमानं न पश्यामः । तदिह यद्यबाधितेन ज्ञानेन विस्पष्टमाकारत्रयमेकत्र गृह्यते, तत् कथमनुपपन्नं स्यात् ? कथं वा विरुद्धमिति ॥
नानाकारेष्वन्यतमस्य कल्पितत्वसम्भवः<br>
अथैकं सम्यक्प्रमाणपरिनिश्चितरूपं, इतरत् काल्पनिकमिति प्रतीयते —तदेवमस्तु, को दीषः ? दृष्टश्च चित्रादावनेकवर्णसमावेशः । न चैकत्र विरोधं अविरोधं वा दृष्टवा सर्वत्र तत्कल्पनमुचितम् । अबाधितावगतिनिबन्धना हि वस्तुस्थितयो भवन्ति, न कल्पनानिर्मिताः ॥
शब्दसाधुत्वं व्याकरणाधीनम्<br>
अपि वा वस्तुताद्रूप्यसदसत्तानपेक्षया ।<br>
शब्दप्रयोगसाधुत्वं अन्वाख्यायेत केवलम् ॥</p>
<p>“दाराः” इति नैकस्याः स्त्रीव्यक्तेः पुंस्त्वंहुवं त्व वा विद्यते । शब्दस्त्वेष तत्र प्रयुज्यमानः साधुर्भवति ॥</p>
<p>नार्थासंस्पर्शिता चास्य तावता व्यवतिष्ठते ।<br>
यथैतदात्मकं वस्तु तथा शक्नोति भाषितुम् ॥</p>
<p>सर्वस्य वस्तुनः अनेकरूपस्वम्<br>
परिव्राट्प्रभृतीनां च कुणपादिप्रतीतयः ।<br>
अर्थस्यानेकशक्तित्वात्<sup id="fnref:127"><a href="#fn:127" class="footnote-ref" role="doc-noteref">127</a></sup> नावहन्त्यर्थशून्यताम् ॥</p>
<p>किं न भक्षयितुं शक्या नारी कौलेयकेन सा ।<br>
किं वा न शमयत्येषा कामिनो मदनज्वरम् ॥</p>
<p>शवाद्वा केन रूपेण सा विशिष्येत योगिनः ।<br>
धीत्रयं तु न सर्वेषां अभावात् सहकारिणः ॥</p>
<p>प्रतिप्राणिनियतानेकविधवासनाभेदसहकारिसापेक्षो हि तस्य तस्य ज्ञानस्यात्मलाभ इति न सर्वेषां सर्वसारूप्येण ज्ञानम् ॥
अर्थानां वासनाकल्पितत्वासम्भवः<br>
यद्येवं वासनाभेद एव विविधप्रतिभोद्भवहेतुर्भवति, किं अर्थकल्पनया ? अयि साधो ! किमद्यापि न परिहरसौ सुचिरं गुणितां<sup id="fnref:128"><a href="#fn:128" class="footnote-ref" role="doc-noteref">128</a></sup> कल्पनावाचोयुक्तिम् । न ह्यर्थः कल्प्यते, अपि तु प्रतिभासत एव । बहुरूपस्य तु तस्य एकतमरूपपरिच्छेदनियमे किमर्पि वासनादि कारणं क्वचित् कल्प्यते । कस्तावताऽर्थनिह्नवस्यावसरः ॥
वासनाया दुर्निरूपत्वम्<br>
यच्चोक्तं वासनाभेद एव ज्ञानवैचित्र्यकारणम्, इतरेतरकार्यकारणभावप्रबन्धश्च बीजाङ्कुरवदनादिः ज्ञानयासनयोरिति—तदप्यघटमानम्—केयं वासना नाम ? ज्ञानादव्यतिक्ता चेत्, साऽपि ज्ञानादव्य तिरिक्तत्वादेव स्वच्छत्वम् ॥स्वच्छरूपत्वात् न ज्ञानकालुष्यकारणं भवेत् । ज्ञानव्यतिरिक्ता चेद्वासना तद्वैचित्र्यहेतुश्च सोऽर्थ एव पर्यायान्तरेणोक्तः स्यात् ॥
वासनायास्संस्काकाररूपत्वम्<br>
अपि च वासना नाम विषयानुभवसमाहितः संस्कार इति लोके प्रसिद्धिः । संस्कारश्च यदनुभवघटितः, तत्रैव क्वचिदवसरे स्मरणमुपजनयति । न पुनरसदेव वैचित्र्यमिदमीदृशमावहति ॥</p>
<p>किञ्च भिक्षुपक्षे क्षणिकत्वेन ज्ञानानां ग्राह्यग्राहकभाव इव वास्यवासकभावोऽपि निराकर्तव्यः । स्थायिनो हि भावास्तिलादयः स्थायिभिरेव चम्पकादिभिः वास्यन्ते । न तूत्पद्य सपद्येव विनश्यद्भिः ज्ञानैः तादृंश्येव ज्ञानानीति ॥</p>
<p>निरन्वयविनाशाच्च न तदंशोऽनुवर्तते ।<br>
यतः कथश्चिद्वास्येत पूर्वेण ज्ञानमुत्तरम् ॥</p>
<p>वासनावादेऽव्यवस्थापत्तिः<br>
अपि च एकत्र देवदत्तसन्ताने वासनातः सहस्राणि ज्ञानवैचित्र्यकारीणि भवेयुः“ज्ञानानि” इति कर्तृ ॥ । न हि गोवासनातो हस्तिज्ञानमुदेति ॥</p>
<p>अनन्तत्वेऽपि खल्वासां आरम्भे<sup id="fnref:129"><a href="#fn:129" class="footnote-ref" role="doc-noteref">129</a></sup> नियमः कुतः ?<br>
असमञ्जसकारित्वे व्यवहारस्य विप्लवः ॥</p>
<p>धूमज्ञानसमुत्पादे धूमवासनया कृते ।<br>
किं तदा न जलज्ञानं जनयेज्जलवासना ॥</p>
<p>वासनाश्च वासनासन्तानारम्भहेतव एव भवेयुः, न पुनरनुभवज्ञानमाधातुमुद्यच्छेयुः । सदृशात् सदृशोत्पत्तिरिति हि भवतां दर्शनम् ॥
वासनाया आश्रयानुपपत्तिः<br>
अपि च न निराधारा वासना आसते । न च भवत्पक्षे तदाधारः कश्चन सम्भवति, भङ्गुरत्वेन, ज्ञानस्य तदाश्रयत्वानुपपत्तेः । एकज्ञानाश्रितत्वे सर्वासां वासनानां तद्विनाशे नाशः स्यात् । प्रतिवासनमाश्रयाभेदे तदानन्त्येनानियमश्च शतशाखः ॥
आलयविज्ञानप्रवृत्तिविज्ञानभेदनिरासः<br>
न चालयविज्ञानं नाम किञ्चिदस्ति । सत्यपि तस्मिन्नशेषवासनासहस्रसमाश्रये तत्क्षणिकत्वात्, सकृदेव तथाविधवासनाकुसूलज्ञानविनाशः स्यात् । पुनरुत्पादेऽपि कथं तथाविधं ज्ञानमेव समुत्पाद्येत । त तु गवाश्वादिज्ञानक्रमनियमो भवेत् इति सर्वथा सङ्कटोऽयं पन्थाः । तस्मात् मृगतृष्णिकैषा तपस्विनां वासनात एव लोकयात्रालिद्धेः किं बाह्येनार्थेनेति<sup id="fnref:130"><a href="#fn:130" class="footnote-ref" role="doc-noteref">130</a></sup> ॥</p>
<p>कृतमतिवाचालतया चिरमपि निपुणैर्निरूप्यमाणोऽतः ।<br>
अर्थस्यैव न बुद्धेः सिध्यति नीलादिराकारः ॥</p>
<p>एकश्च बोधः प्रमितिप्रमाण-<br>
प्रमेयरूपाणि कथं बिभर्ति ?<br>
भिन्नं प्रमाणात् फलमभ्यधायि<br>
प्रन्यक्षचिन्तावसरे पुरस्तात् ॥</p>
<p>शून्यवादिभिः अवयवातिरिक्तावयविखण्डनम्<br>
ये तु ब्रुवते—तिष्ठतु<sup id="fnref:131"><a href="#fn:131" class="footnote-ref" role="doc-noteref">131</a></sup> तावत् प्रमाणमार्गं इति प्रमेयमेव विकल्पयन्तो न ब्राह्ममर्थं कञ्चन निरपवादं प्रतिपद्यामहे । तथा हि—न तावदयं अवयवी घटादिरवकल्पते, अवयवव्यतिरेकेणावयविनोऽनुपलम्भात् । यो हि यस्माद्व्यतिरिक्तः, सः तदधिष्ठितदेशव्यतिरिक्तदेशाधिष्ठान उपलभ्यते, घटदिव पटः । न चैवमवयवेभ्यः पृथग्देशो दृश्यते अवयवी । तदग्रहणे च तद्बुध्यभावात् । घटाग्रहणेऽपि पटो गृह्यते, नत्ववयवानुपलब्धाववयवीति कथं स तेभ्यो भिद्येत ॥
सर्वावयवैर्नेन्द्रियसन्निकर्षः<br>
अवयवग्रहणानुपपत्तेश्च । न हि सर्वे तदवयवाः शक्यन्ते ग्रहीतुम्मर्वाग्भागवर्तिन एव गृह्येरन्, न मध्यपरभागगता इति ॥</p>
<p>बुध्या विभज्यमाने चानुपलम्भात् । यदा हि पटं पाणौ निधाय बुध्या विविनाक्ति, एष तन्तुः एष तन्तुरिति, तदा प्राच्यादञ्चलात्प्रभृति  प्रतिचीनमञ्चलं यावद्विविञ्चयन्नसौ तन्तुसन्ततिमेव केवलामुपलभते, न ततोऽतिरिक्तं पटावयविनम् ॥
अवयिनः वृत्त्यनुपपत्तिः<br>
वृत्त्यनुपपत्तेश्च । नैकत्रावयवे कार्त्स्न्येनावयवी वर्तते, तदन्येष्ववृत्तिप्रसङ्गात् । नैकदेशेनवर्तते, स्वारम्भावयवव्यतिरिक्तदेशाभावात् । अभ्युपगमे वाऽनवस्थाप्रसङ्गात् । यैरप्येकदेशैरवयवेष्वसौवर्तते, तेष्वपि कथं वर्तते अन्यैरेकदेशैः तेष्वपि अन्यैरिति नास्त्यन्तः । असम्बद्धस्त्वेकदेशैरवयवीति<sup id="fnref:132"><a href="#fn:132" class="footnote-ref" role="doc-noteref">132</a></sup> कथं तद्वारेण स्वारम्भकैरपि सम्बध्येत । तस्मादभय्यपि नास्य वृत्तिरवयवेष्विति ॥
धारणाकर्षणादिकं नावयविनः, किन्तु सन्धातस्यैव<br>
धारणाकर्षणादि तु अनारब्धकार्ये काष्ठमूलककार्पासादावपि<sup id="fnref:133"><a href="#fn:133" class="footnote-ref" role="doc-noteref">133</a></sup> दृश्यत इत्यनैकान्तिकम् । एकाकारातु प्रतीतिविकल्पमात्रम् । एकदेशावस्थानादिनिमित्तमाश्रित्य करितुरगपदातिप्रभृतिष्विव सेनेति, धवखदिरपलाशादिष्विव वनमिति, सञ्चितेष्वभवयवेष्वेव घठ इत्यादिबुद्धिर्भविष्यती त्येवावयवावयवपर्यालोचनयाऽणुसञ्चयमात्रमेवावशिष्यते, नान्यत् ॥
सङ्घातोऽपिनातिरिक्तः<br>
सञ्चयोऽपि च व्यतिरिक्ताव्यतिरिक्ततया चिन्त्यमानो नास्त्येवेत्यणव एवावशिष्यन्ते । परमाणवोऽपि—
“
षट्केन युगपद्योगात्परमाणोष्षडंशता</p>
<p>”<br>
इत्येवं विकल्प्यमाना विप्लवन्त एव । न च तैरतिसूक्ष्मैरेष व्यवहारोऽभिनिर्वर्त्यत इति । तस्माद्वाह्यस्य प्रमेयस्यैव निरूप्यमाणस्यानुपपत्तेः विज्ञानमात्रमेवेदमित्यभ्युपगमनीयम् ॥
अवयवातिरिक्तावयविसाधनम्<br>
तेऽप्येवं वदन्तः प्राक्तनेभ्योऽपि भिक्षुभ्यः<sup id="fnref:134"><a href="#fn:134" class="footnote-ref" role="doc-noteref">134</a></sup> कृपणतरा इव लक्ष्यन्ते । अपूर्वं एष तर्कमार्गः, यत्र प्रतीतिमुत्सृज्य तर्जनीविस्फोटनेन वस्तुव्यवस्थाः क्रियन्ते ॥</p>
<p>दृढेन चेत्प्रमाणेन बाधादिरहितात्मना ।<br>
गृहीत एवावयवी किमेभिर्बालवल्गितैः ॥</p>
<p>अथ नास्ति प्रमाणेन केन चित्तदुपग्रहः ।<br>
एतदेवोच्यतां<sup id="fnref:135"><a href="#fn:135" class="footnote-ref" role="doc-noteref">135</a></sup> वृत्तिविकल्पैः किं प्रयोजनम् ॥</p>
<p>न च शक्नुयः पदे पदे वयमेभिरभिनवमल्पमपि किञ्चिदपश्यद्भिः तदेव पुनःपुनः पृच्छद्भिः शाक्यहतकैस्सह कलहमतिमात्रं कर्तुम् ॥
अवयविनि प्रमाणोपन्यासः<br>
सविकल्पकं प्रत्यक्षं प्रमाणमिति साधितम् । निर्विकल्पकेनापि शब्दोल्लेखमात्ररहितं सविकल्पकग्राह्यमेव वस्तु गृह्यत इति च दर्शितम् । एकाकारविषयव्यतिरेकेण च तद्बुद्धेरेककार्यत्वैकदेशाद्यन्यथासिद्धिनिब  न्धनत्वमपि न किञ्चिद्वक्तुं शक्यत इत्यपि वर्णितम् । क्वचिद्वा पृतनावनादौ बाधकोपनिपातात् एकावगतिमिथ्यात्वात्, न सर्वत्र मिथ्यात्वकल्पना युक्तेत्यप्युक्तम् । किं वा तदस्ति, यत्सामान्यसमर्थनावमरे नाकथितम् । तस्मात्तयैव नीत्याऽवयव्यपि सिद्ध एव, तद्ग्राहिणः प्रत्यक्षस्य निरपवादत्वात् ॥
अवयविन्याक्षेपानां परिहारः<br>
यत्तु देशभेदेनाग्रहणात्, तदग्रहे<sup id="fnref:136"><a href="#fn:136" class="footnote-ref" role="doc-noteref">136</a></sup> तद्बुद्ध्यभावादिति—तत्रावयवाश्रितत्वमेव निमित्तं, नासत्त्वम् ॥</p>
<p>देशभेदेन हि ज्ञानं, तद्देशस्य<sup id="fnref:137"><a href="#fn:137" class="footnote-ref" role="doc-noteref">137</a></sup> कथं भवेत् ।<br>
न हि कश्चित् स्वतन्त्रोऽसौ अपि त्ववयवाश्रितः ॥</p>
<p>यावतां ग्रहणोऽप्यस्मिन् बुद्धिर्भवति तावताम् ।<br>
अपेक्षतेऽसौ ग्रहणं न सर्वेषामिति स्थितिः ॥</p>
<p>विविच्यमानेष्वंशेषु युक्तस्तदनुपग्रहः ।<br>
तदावयविनाशो हि बुद्धौ विपरिवर्तते ॥</p>
<p>अवयववविभागो ह्यवयविनो विनाशहेतुः । तस्मिन् बुद्ध्या समुल्लिख्यमानेऽवयविविनाशोऽपि नानुल्लिखितो भवेदिति कथमवयवी तदानीं गम्येत ?
अवयवेषु अवयविनः व्याप्तज्यवर्तमानत्वम्<br>
वृत्तिश्चावयवेष्वस्य व्यासज्यैवेति गम्यते ।<br>
न प्रत्यवयवं तस्य समाप्तिर्व्यक्तिजातिवत्<sup id="fnref1:44"><a href="#fn:44" class="footnote-ref" role="doc-noteref">44</a></sup> ॥</p>
<p>व्यासज्य वर्तमानो हि न खल्ववयवान्तरैः ।<br>
वर्तते, तदसंवित्तेः, किन्तु वर्तत एव सः ॥</p>
<p>तथा चाहुः—“वर्तत इति ब्रूमः, अनाश्रितस्यानुपलम्भात्” ॥</p>
<p>वृत्तिरेवंविधाऽन्यत्र क्वदृष्टेति यदुच्यते ।<br>
प्रत्यक्षदृष्ट एवार्थे दृष्टान्तान्वेषणेन किम् ॥</p>
<p>तस्मात् प्रत्यक्षत एवावायववृत्तेरवयविनः उपलब्धेः न तद्वत्तौ विकल्पानामवसरः ॥
अवयविग्राहकप्रमाणस्यानन्यथासिद्धत्वम्<br>
स्रक्सूत्रादिवृत्तिरपि तथा दर्शनादभ्युपगता । तदियमवयविवृत्तिरपीदृशी दृश्यमाना किमिति निह्नूयते । न चावयविग्राहिणः प्रत्यक्षस्य कश्चिदपवादः समस्ति ॥</p>
<p>अदुष्टकारणोद्भूतं अनाविर्भूतबाधकम् ।<br>
असन्दिग्धं च विज्ञानं कथं मिथ्येति कथ्यते ?</p>
<p>न च सेनावनवदवयविग्रहणं अभिधातुमुचितम्, अबाधितत्वात्, सेनादौ बाधकसद्भावात् ?
सेनादिवैलक्षण्यं पटादेरवयविनः<br>
अपि च गजवाजिपदातिपीलुपलाशशिंशपादिदर्शनस्य तत्र घटमानत्वात्, तत्समवाये सेनावनादिप्रतीतिरुपपद्येतापि । इह तु किंसमुदायविषयः पटप्रत्यय इति चिन्त्यम् । तन्तुससुदायालम्बन इति चेत्, तन्तु <sup id="fnref:138"><a href="#fn:138" class="footnote-ref" role="doc-noteref">138</a></sup>  प्रत्यय इदानीं किमालम्बनः ? सोऽपि स्वावयबालम्बन इत्येवमवयवावयवनिरूपणे परमाणवः, पत्त्यश्वशमीशिंशपादिस्थानीय वक्तव्याः । तेषां च तद्वत् ग्रहणमनुपपन्नं, अतीन्द्रियत्वादिति न तदालम्बनोऽवयविप्रत्ययः । तस्मादवयवी प्रत्यक्षग्राह्योऽस्तीति सिद्धम् ॥
परमाणूनां प्रमाणसिद्धत्वम्<br>
परमाणवोऽपि कार्यानुमानपरिनिश्चितनित्यनिरवयवस्वरूपाः सन्तीति पूर्वमेव समर्थितम् । अतो न षट्कयोगादिना सावयवत्वमेषा उपपादयितुं पार्यते । मूर्तत्वमप्यनित्यतायामप्रयोजकमिति दर्शयिष्यते ॥
शून्यवादे प्रमाणाभावः<br>
अतः प्रमेयपर्यालीचनवर्त्मनाऽपि शून्यवादसमर्थनं न सुशकम् । प्रमेयविचारेऽपि हि प्रमाणवृत्तमेव परीक्ष्यते । अतश्च प्रमाणचर्चातो विभ्यद्भिः प्रपलाय्य या प्रमेयकथावीथी तथागतैबलम्बिता तस्यामपि सैव भीषणमुखी प्रमाणचर्चिकैवोपनता<sup id="fnref:139"><a href="#fn:139" class="footnote-ref" role="doc-noteref">139</a></sup> ॥</p>
<p>सर्वती विपदां मार्गं आदेशयितुमुद्यते ।<br>
विधौ विधुरतां यति प्रपलाप्य क्व गम्यते ॥</p>
<p>तस्मात् प्रमाणतोऽशक्ये शक्ये वा वस्तुनिर्णये ।<br>
एवम्प्रायमयुक्तं वः कुशकाशाबलम्बनम् ॥</p>
<p>एवं निष्फलमुत्सृथ्य शून्यवादबकव्रतम् ।<br>
बाह्येनैवार्थजातेन व्यवहारो विधीयत्तम् ॥</p>
<p>वैराग्यजननायापि न क्षणिकवादाद्यावश्यकता<br>
अथ अस्थाशैथिल्यजननाय<sup id="fnref:140"><a href="#fn:140" class="footnote-ref" role="doc-noteref">140</a></sup> “सर्वं शून्यं” “सर्वं क्षणिकं” “सर्वं निरालम्बनं” इत्युपदिश्यते—तर्हि किमनेन मृषोद्येन ! सत्यप्यात्मनि, सत्स्वपि स्रेषु पदार्थेषु विषयदोषदर्शनद्वारेण भवत्येव विवेकवतां वैराग्यमिति तदुपजननाय शून्यवादादिवर्णनं वक्रः पन्थाः । प्रत्युत प्राज्ञो मुमुक्षुः क्षणिकनैरात्म्यशून्यतादिवचनं युक्तिबाधितमवबुध्यमानः वञ्चनामयमिव तदुपदेशमाशङ्कते ॥</p>
<p>स एष बुद्धिशून्यानां शून्यवादपरिग्रहः ।<br>
प्रतारणपराणां वा न तु तत्त्वार्थदर्शिनाम् ॥</p>
<p>तस्मात्परीक्ष्यमाणोऽयं शब्दाद्यद्वैतपक्षवत् ।<br>
विज्ञानाद्वैतपक्षोऽपि गन्धर्वनगरायते ॥</p>
<p>अपवर्गपरीक्षोपसंहारः<br>
तदेवमद्वैतदृशान<sup id="fnref:141"><a href="#fn:141" class="footnote-ref" role="doc-noteref">141</a></sup> दृश्यते<br>
जनस्य निःश्रेयससम्पदागमः ।<br>
अतो यथोक्तात्मसुतत्त्वचिन्तया<br>
कृती व्यवस्येदपवर्गसिद्धये ॥</p>
<p>साङ्ख्योक्तप्रक्रियायाः डपसंहारः<br>
साङ्ख्यैर्यस्त्वपवर्गसाधनविधावुक्तःप्रकृत्यात्मनोः<br>
अन्यत्वावगमोऽभ्युपाय इति स प्रागेव निर्वासितः ।<br>
अज्ञा शक्तिमति विकारबहुला बध्नात्यकिञ्चित्करं<br>
भूयो न प्रकृतिः पुमांसमिति वा कस्तां नियन्तुं क्षमः ॥</p>
<p>पुंसा न किञ्चिदपि बन्धनिधानभूतं<br>
अत्यल्पमात्रमपि कर्म कृतं कदाचित्<sup id="fnref:142"><a href="#fn:142" class="footnote-ref" role="doc-noteref">142</a></sup> ।<br>
मथ्नाति तं प्रकृतिरेव निरङ्कुशैषा<br>
मत्ता करेणुरिव पद्मवनानि भूयः ॥</p>
<p>जैनाद्युक्तप्रक्रियाया उपासंहारः<br>
कचनिलुञ्चनदिक्पटधारण-<br>
क्षितिधराक्रमणक्रमपूर्वकम्<sup id="fnref:143"><a href="#fn:143" class="footnote-ref" role="doc-noteref">143</a></sup> ।<br>
क्षपणकास्त्वपवर्गमुशन्त्यमी<br>
ह्यतितरां परमार्थविदस्तु ते ॥</p>
<p>लोम्नां नित्यसम्भवात् खलतयोमोक्षं<sup id="fnref:144"><a href="#fn:144" class="footnote-ref" role="doc-noteref">144</a></sup> क्षणात्प्राप्नुयुः<br>
संसारोपरमो दिगम्बरतया सद्यस्तिरश्चां भवेत् ।<br>
मुक्ताः स्युः गिरिशृङ्गवासिन इमे शश्वत्तदारोहणात्<br>
जन्तूनामपवर्गवर्त्म निकटं केनेदृशं दर्शितम् ॥</p>
<p>तस्मादात्मज्ञानं सन्तः मोक्षप्राप्तौ हेतुं प्राहुः ।<br>
तीर्थे<sup id="fnref:145"><a href="#fn:145" class="footnote-ref" role="doc-noteref">145</a></sup> तीर्थे तच्चाचार्यैः तैस्तैरुक्तं सञ्ज्ञाभेदैः ॥</p>
<p>पातञ्जलप्रक्रियोपसंहारः<br>
यदपीह केचिद विकल्पमीश्वर—<sup id="fnref:146"><a href="#fn:146" class="footnote-ref" role="doc-noteref">146</a></sup><br>
प्रणिधानमाहुरपवर्ग साधनम् ।<br>
इदमात्मदर्शनमवादि तैरपि<br>
प्रथितो हि पूरषविशेष ईश्वरः<sup id="fnref:147"><a href="#fn:147" class="footnote-ref" role="doc-noteref">147</a></sup> ॥</p>
<p>गौतमोक्तप्रक्रियैव साधीयसी<br>
दृष्टा वाद्यन्तराणां गतिरियमियती नापवर्गस्य मार्गं<br>
स्प्रष्टुं द्रष्टुं समर्थास्त इति चिरमिह श्वभ्र एव भ्रमन्ति ।<br>
नेदीयानेषु तस्माद्भवमरुपतितैः अक्षपादोपदिष्टः<br>
पन्थाः क्षेमाया मोक्षाधिगमसमुचितः क्षिप्रमालम्बनीयः ॥</p>
<p>॥ इति श्री भट्टजयन्तकृतौ न्यायमञ्जर्यां नवममाह्निकम् ॥</p>
<div class="footnotes" role="doc-endnotes">
<hr>
<ol>
<li id="fn:1">
<p>प्रलयेति सुषुप्त्यादीनामुपलक्षकम् ॥&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>ऊर्मिष्टकमनुपदमुक्तं क्षुत्पिपासालोभमोहशीतातपा इति ॥&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>संवेदनम्—अनुभवः ॥&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>न—इत्यादि समाधानम् । इष्टप्राप्तिवदनिष्टनिवृत्तिरपि पुरुषार्थ एव ॥&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>विज्ञानम्—इत्यर्शाद्यजन्तम् । “आनन्दम्” इतिपदसमभिव्याहारात् आनन्दपदस्य स्वतः पुंलिङ्गत्वेनार्शाद्यजन्तत्वावश्यकत्वात् ॥&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>सुखज्ञानम्—सुखानुभवः ॥&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>समाधानम्—मेघा इत्यादि । तत्त्वेत्यादि—मिथाभूता सदसदनिर्वचनीया अविद्येति हि तन्मतम् ॥&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>दुःखकारणस्य रागस्य निवृत्त्या दुःखनिवृत्तिः । सुखे रागे तु नैवं वक्तुं शक्यम् ॥&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>अन्यथा  स्यात् ॥&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>अन्यथा हि अनुकूलत्वप्रतिकूलत्वादिज्ञानानां भ्रमत्वप्रसङ्गः । सर्वं भ्रम एवेति वादस्तु असकृन्निरस्त एव ॥&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>न हि चेतन—चैतन्यशब्दौ पर्ययरूपौ ॥&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>“सुखमहमस्वाप्सम्” इति प्रत्यवमर्शः । तदा ज्ञानाभाववचनं तु विषयानवभासादित्याशयः ॥&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>आद्यः माध्यमिकानाम् । अन्यस्तु इतरेषां त्रयाणाम् ॥&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>शरीरानुगुणपरिमाणवानात्मेति हि तन्मतम् ॥&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>सिद्धान्तेऽपि घटाकाशवत् शरीरौपाधिकः परिमाणोऽविरुद्धः ॥&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>सम्यगिति शेषः ॥&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>अयं प्रायोवादः, तत्त्वज्ञानस्यापि शरीराधीनत्वात् ॥&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>अभाववैराग्यवतामुपदिश्यताम्, न तूत्साहवतामित्यर्थः ॥&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>जरामर्यम्—जरामरणावधिकम् ॥&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>ब्रह्म—वेदः ॥&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>निदानम्—विषयवासनाः ॥&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>एकमेव कर्मानेकजन्मारम्भकमपि भवति ॥&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>“नाभुक्तं क्षीयते कर्म कल्पकोटिशतैरपि” इति हि वचनम् ॥&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>जन्मान्तरी ऋणविषयत्वे लोकव्यवहार याकुली दृढा ॥&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>प्रतिपदम्—स्वपदेनैवेति यावत् ॥&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:26">
<p>“पतत्यधः” इति प्रसिद्धः पाठः ॥&#160;<a href="#fnref:26" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:27">
<p>“भवेत्सरागस्य तपोवनं गृहं निवृत्तरागस्य गृहं तपोवनम्” इति हि प्रसिद्धम् ॥&#160;<a href="#fnref:27" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:28">
<p>प्रतिपक्षभावनाः—अविद्यादिविरोधिनः ज्ञानाभ्यासादयः प्रतिपक्षभावनाः, “अहिंसाप्रतिष्ठायां वैरत्यागः” इत्यादियोगशास्त्रोक्ताः ॥&#160;<a href="#fnref:28" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:29">
<p>द्वन्द्वरूपत्वात् जगति सर्वस्य, तत्तद्विरोधिगुणानामभ्यासात् आस्रवाः— दोषाः हीयेरन् । सात्मीभावः—आत्मना समरसभावः ॥&#160;<a href="#fnref:29" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:30">
<p>विरोधिदर्शनेऽपि द्वेषाभावाभ्यासायोच्यते—किमित्यादि ॥&#160;<a href="#fnref:30" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:31">
<p>धर्मी—शरीरम् ॥&#160;<a href="#fnref:31" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:32">
<p>तर्हि किमर्थो मोक्षार्थप्रयत्नः इति चेत्—जाग्रतः पूर्ववत् क्येशानुवृत्तेरवर्जनीयत्वात् । तदानीमपि पूर्णस्य स्वरूपस्य भानाभावात् ॥&#160;<a href="#fnref:32" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:33">
<p>न तु शीतातपादिरूपम् ॥&#160;<a href="#fnref:33" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:34">
<p>परकायप्रवेशादिना । रण्डेत्यादि—तत्स्वाभिनोऽभावात् ॥&#160;<a href="#fnref:34" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:35">
<p>सौभर्यादिः दृष्टान्तः ॥&#160;<a href="#fnref:35" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:36">
<p>तानवं—तनुताम् । न तु सम्पूर्णनाशः ॥&#160;<a href="#fnref:36" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:37">
<p>हीनक्लेशस्य—नष्टदोषस्य प्रवृत्तिः, प्रतिसन्धानाय—वासनाद्यनुवृत्तये न—न प्रभवति ॥&#160;<a href="#fnref:37" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:38">
<p>अथमेव सिद्धान्त इति वक्ष्यति । वस्तुतस्तु, फलादानस्य पक्षद्वयेऽपि समानत्वात्, धर्माधर्मयोस्तथैवावस्थानकथनमर्थहीनम् ॥&#160;<a href="#fnref:38" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:39">
<p>तथा च “नाभुक्तम्” इत्यादिवचनं प्रारब्धकर्मविषयम् । “यथैधांसि” इत्यादि सञ्चितकर्मविषयमित्यविरोधः ॥&#160;<a href="#fnref:39" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:40">
<p>भर्त्सनादिनेति यावत् । नर्मोक्तिरियम् ॥&#160;<a href="#fnref:40" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:41">
<p>“अपरे” इत्यादिना ४५५ पुटे उक्तः । चतुर्थः पक्षः ४५४ पुटे उक्तः ॥&#160;<a href="#fnref:41" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:42">
<p>ब्राह्मी—ब्रह्मप्राप्त्यर्हां ॥&#160;<a href="#fnref:42" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:43">
<p>अङ्गिनः यत् फलम् तदेव किलाङ्गस्यापि ॥&#160;<a href="#fnref:43" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:44">
<p>इन् थे प्रिन्त् एदितिओन् थेरे इस् अ ड़ोओत्नोते रेड़ेरेन्चे, बुत् नो चोर्रेस्पोन्दिन्ग् नोते।&#160;<a href="#fnref:44" class="footnote-backref" role="doc-backlink">&#x21a9;&#xfe0e;</a>&#160;<a href="#fnref1:44" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:45">
<p>पातञ्जलाः ॥&#160;<a href="#fnref:45" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:46">
<p>“आत्मा वारे द्रष्टव्यः” इत्यस्यार्थानुवादोऽयम् ॥&#160;<a href="#fnref:46" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:47">
<p>रूपं—स्वरूपम् । ध्वंसरूपा हि सा ॥&#160;<a href="#fnref:47" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:48">
<p>“कीदृशं पापं मया जन्मान्तरे कृतम्” इत्यादिप्रत्यभिज्ञयेत्यर्थः ॥&#160;<a href="#fnref:48" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:49">
<p>लट्वा—सूक्ष्मशलाका ॥&#160;<a href="#fnref:49" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:50">
<p>ब्रीहीणां प्रोक्षणसंस्कृतानां पुरोडाशाद्युपयुक्तत्वात्तथात्वम् । सक्तूनां तु न तथोपयोगः, होमेन भस्मीभावात् ॥&#160;<a href="#fnref:50" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:51">
<p>परमुखनिरीक्षणं हि स्वप्राधान्यं निवर्तयति ॥&#160;<a href="#fnref:51" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:52">
<p>प्रतियोगिस्मरणादिसापेक्षः ॥&#160;<a href="#fnref:52" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:53">
<p>प्रत्यक्षं विधायकम्, न निषेधकम्, प्रतियोगिनः तेन उपस्थापयितुमशक्यत्वात् ॥&#160;<a href="#fnref:53" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:54">
<p>भामतीकारपक्षोऽयम् । विवरणकारस्तु ब्रह्माज्ञानवादी ॥&#160;<a href="#fnref:54" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:55">
<p>अनादेः कालात्—मृदि विद्यमानं रूपं पाकान्नश्यति किल ॥&#160;<a href="#fnref:55" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:56">
<p>प्रलयः—मरणम् ॥&#160;<a href="#fnref:56" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:57">
<p>स्थासकं—चन्दनादिलेपगम् ॥&#160;<a href="#fnref:57" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:58">
<p>अभेदो हि भेदनिराकरणरूपः ॥&#160;<a href="#fnref:58" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:59">
<p>भिक्षवः—बौद्धाः ॥&#160;<a href="#fnref:59" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:60">
<p>देशान्तरकालान्तरव्यक्तीनां भानस्यावश्यकत्वात् ॥&#160;<a href="#fnref:60" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:61">
<p>सम्बन्धः किल व्यक्त्योरेव, न सामान्ययोः ॥&#160;<a href="#fnref:61" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:62">
<p>अभेदेत्यत्र केवलेत्यादिः ॥&#160;<a href="#fnref:62" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:63">
<p>जीवे परमात्मतौल्यबोधनायार्थवादः । तौल्यं च स्वतः निर्दुःखत्वादिना ॥&#160;<a href="#fnref:63" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:64">
<p>पूर्वसम्पुटे ६७६ तमपुटे ॥&#160;<a href="#fnref:64" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:65">
<p>परब्रह्मापेक्षयेति शेषः ॥&#160;<a href="#fnref:65" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:66">
<p>सत्येनातपादिना हि सत्यस्य शैत्यादेर्निवृत्तिसम्भवः ॥&#160;<a href="#fnref:66" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:67">
<p>अभ्युपायः—अभ्युपगमः ॥&#160;<a href="#fnref:67" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:68">
<p>रज्जौ हि सर्पभानम्, न तु शून्ये । तथाङ्गीकारे तु निरधिष्ठानभ्रमवादः स्यात् ॥&#160;<a href="#fnref:68" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:69">
<p>“नेह नानास्ति” इत्यादयः मन्त्राः । “एकमेवाद्वितीयम्” इत्यादयः अर्थवादाः ॥&#160;<a href="#fnref:69" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:70">
<p>शब्दार्थयोरविनाभावादिति यावत् ॥&#160;<a href="#fnref:70" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:71">
<p>“गौः” इति शब्दः, अर्थः, प्रत्ययश्चेति त्रयमपि हि निर्दिश्यते ॥&#160;<a href="#fnref:71" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:72">
<p>वाच्यम्, तद्बुद्धिः, वाचकः शब्दश्च ॥&#160;<a href="#fnref:72" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:73">
<p>मीमांसका अपि निराकारज्ञानवादिन इति चक्रधरः । परं तु निराकारज्ञानवादः अन्यः, अन्यश्च निरालम्बनज्ञानवाद इत्यबधेयम् ॥&#160;<a href="#fnref:73" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:74">
<p>विभीतकं—फलविशेषः ॥&#160;<a href="#fnref:74" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:75">
<p>उक्तार्थत्रयवाचिनः इति शेषः ॥&#160;<a href="#fnref:75" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:76">
<p>तिङन्तत्वे साध्यत्वम्, सुबन्तत्वे सिद्धत्वम् । एवं “अगात्” इत्यादि सुबन्तं तिङन्तं च ॥&#160;<a href="#fnref:76" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:77">
<p>न हि तेजसि तमसः, तमसि तेजसो वाऽध्याससम्भवः ॥&#160;<a href="#fnref:77" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:78">
<p>प्रकृते शब्दतत्त्वरूपम् ॥&#160;<a href="#fnref:78" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:79">
<p>अनुरागः—अनुरञ्जनम् ॥&#160;<a href="#fnref:79" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:80">
<p>तन्मते शब्दस्यैव ब्रह्मत्वात् ॥&#160;<a href="#fnref:80" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:81">
<p>वाक्यपदीये हि “विवर्ततेऽर्थभावेन” “यत्तस्य परिणामोऽयम्” इति विवर्तपरिणामशब्दौ पर्यायतया बहुलं प्रयुक्तौ ॥&#160;<a href="#fnref:81" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:82">
<p>न तु शब्दसमवायित्वेन ॥&#160;<a href="#fnref:82" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:83">
<p>शब्दब्रह्म—अपरं ब्रह्म । परं ब्रह्म—परमात्मा ॥&#160;<a href="#fnref:83" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:84">
<p>सुभिक्षम्—इति नर्मोक्तिः ॥&#160;<a href="#fnref:84" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:85">
<p>परं ब्रह्म एकमेवेति नाद्वैतद्दानिः इत्यपि न—तर्हि “द्वे ब्रह्मणी” इति कथनमयुक्तं स्यात् ॥&#160;<a href="#fnref:85" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:86">
<p>अयमेव ब्रह्मपरिणामवादः भर्तृप्रपञ्चादिसम्मतः शङ्कराचार्यादिदूषितश्च ॥&#160;<a href="#fnref:86" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:87">
<p>ऐकात्म्यवादे हि अहमर्थः न आत्मा, किन्तु अन्तःकरणमेव ॥&#160;<a href="#fnref:87" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:88">
<p>अनेकात्मगर्भ इति भूतसर्गविशेषणम् ॥&#160;<a href="#fnref:88" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:89">
<p>स्वप्रकाशज्ञानमात्रमिस्यर्थः । निर्विषयस्य कथं ज्ञानत्वमित्यर्थः ॥&#160;<a href="#fnref:89" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:90">
<p>परन्तु आकारद्वयानुपलम्भाव भवतां विजयः ॥&#160;<a href="#fnref:90" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:91">
<p>अन्यथा—ज्ञानं प्रकाशकमन्तरा ॥&#160;<a href="#fnref:91" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:92">
<p>ज्ञानस्य, अर्थस्येति द्वितयकल्पना ॥&#160;<a href="#fnref:92" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:93">
<p>अन्यथा ग्राहकत्वासम्भवः ॥&#160;<a href="#fnref:93" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:94">
<p>प्रकाशकान्तरापेक्षायामनवस्था ॥&#160;<a href="#fnref:94" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:95">
<p>यदा च ज्ञानमेवार्थाकारं जातम्, तर्हि अर्थः प्रत्येकं मा स्तु ॥&#160;<a href="#fnref:95" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:96">
<p>अनात्मना—ज्ञानातिरिक्तेन ॥&#160;<a href="#fnref:96" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:97">
<p>यद्यपि बौद्धाः निराकारज्ञानवादिनः, परन्तु “अर्थे सति च साकारं निराकारं तदत्यये” इत्युक्तेः, साङ्ख्यमतेऽन्तःकरणस्य विषयाकारप्राप्तिवत्, ज्ञानस्य अर्थाकारप्राप्तेः साकारज्ञानवादिनस्ते इत्युच्यते । एवं ज्ञानाकाराङ्गीकारादेव विषयस्यापलापः कर्तुं शक्यते, आकारद्वयानुपलम्भादिति । विषयासान्निध्ये तु ज्ञानं निराकारं— निर्विषयम् अवतिष्ठते । ततश्च निराकारज्ञानवादः अन्यः, निरालम्बनज्ञानवादपययिः निर्विषयज्ञानवादश्चान्यः ॥&#160;<a href="#fnref:97" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:98">
<p>व्यतिरेकतः—अर्थाभावे ज्ञानाकारासिद्धेः, बाह्यार्थसिद्धिः ॥&#160;<a href="#fnref:98" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:99">
<p>अन्यथानुपपत्त्या—विषयमन्तरा स्वतः ज्ञानस्याकारान्यथानुपपत्त्या ॥&#160;<a href="#fnref:99" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:100">
<p>ज्ञानस्य, अर्थस्य च यः संसर्गः—परस्पराभिमुखीभवनम्, तत्कृतः आकारः ॥&#160;<a href="#fnref:100" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:101">
<p>ह्रस्वत्वदीर्घत्वादिकं बुद्धिकृतमिति हि सर्वसम्मतम् ॥&#160;<a href="#fnref:101" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:102">
<p>बौद्धाः किल नैरात्म्यवादिनः । अतः “प्रमाता” इति विभागः नास्ति&#160;<a href="#fnref:102" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:103">
<p>स्वकर्मणि—स्वस्य स्वेन विषयीकरणे । स्वप्रकाशं हि ज्ञानम् । स्वप्रकाश मित्युक्ते त्रिपुटीरहितमित्येवार्थः । इतरत्तु व्यावहारिकम् ॥&#160;<a href="#fnref:103" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:104">
<p>आकारद्वयाप्रतिभासमात्रेण आकारद्वयाभावः न सिद्ध्यति । प्रतीयमानस्त्वाकारः अर्थस्यैव, बाह्यतयाऽनुभवात् । आन्तरं तु ज्ञानम् अनुव्यवसायगम्यम् ॥&#160;<a href="#fnref:104" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:105">
<p>ग्राहकस्याजडत्वात् ॥&#160;<a href="#fnref:105" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:106">
<p>मात्रेणेति—स्वरूपसदेव ज्ञानमर्थप्रकाशकम्, न तु ज्ञातं सत्, चक्षुरिन्द्रियवदेव ॥&#160;<a href="#fnref:106" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:107">
<p>अबोधरूपस्याप्यर्थप्रकाशकत्वं दीपादेदृष्टम् ॥&#160;<a href="#fnref:107" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:108">
<p>इत्थं च—सामग्रीन्यूनतामात्रेण । मार्जारादीनामालोकापेक्षाया अभावेन, तेषां घटादयोऽपि स्वप्रक्राशा भवेयुः ॥&#160;<a href="#fnref:108" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:109">
<p>“पश्यत्यात्मानमात्मना” इत्यादौ हि कर्तृत्वकर्मत्वकरणत्वादिकं उपाधिभेदेन स्पष्टम् ॥&#160;<a href="#fnref:109" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:110">
<p>अविबन्धः—अप्रतिबन्धः । प्रतिबन्धकाभावमात्रं न हि कार्यजनकम् ॥&#160;<a href="#fnref:110" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:111">
<p>कालान्तरे—अनुव्यवसायकाले ॥&#160;<a href="#fnref:111" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:112">
<p>अनुसायः—अनुव्यवसायः ॥&#160;<a href="#fnref:112" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:113">
<p>शून्यवादिना विवाद इति शेषः । न हि विवादाविषयः कश्चिदर्थो वर्तते ॥&#160;<a href="#fnref:113" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:114">
<p>प्रकारान्तरेण—विषयीकरणमात्रेण ॥&#160;<a href="#fnref:114" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:115">
<p>ज्ञानं च आकारम् उपाददानमपि—इत्यन्वयः ॥&#160;<a href="#fnref:115" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:116">
<p>ज्ञानं हि गुण । न हि द्रव्यस्येव तस्याकारः सम्भवतीति सारम् ॥&#160;<a href="#fnref:116" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:117">
<p>तद्ग्राहकस्य—ज्ञानस्य अनुपलम्भात् ॥&#160;<a href="#fnref:117" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:118">
<p>इतरख्यातीनामत्रैवान्तर्भाव इति तात्पर्यम् । वस्तुतस्तु अख्यात्यन्यथाख्यात्योरेव सर्वेषामन्तर्भावः ॥&#160;<a href="#fnref:118" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:119">
<p>भ्रमहेतुत्वात्तस्य दोषत्वेन कथनम् ॥&#160;<a href="#fnref:119" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:120">
<p>तिमिरं—नयनदोषविशेषः । न तु तमः ॥&#160;<a href="#fnref:120" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:121">
<p>महेला—महिला । पुष्पेषुः—कामः ॥&#160;<a href="#fnref:121" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:122">
<p>जालम्—इन्द्रजालम् ॥&#160;<a href="#fnref:122" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:123">
<p>द्वयोः—तद्देशासत्त्वदेशान्तरासत्त्वयोः ॥&#160;<a href="#fnref:123" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:124">
<p>असत्ख्यातिरूपः ॥&#160;<a href="#fnref:124" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:125">
<p>ग्राह्यकस्य ग्राह्यस्य च उभयोः ज्ञानरूपत्वाङ्गीकारात् ज्ञानयोः इति ॥&#160;<a href="#fnref:125" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:126">
<p>पदानां तत्तल्लिङ्गकत्वं व्याकरणशास्त्रसिद्धम् । अर्थेषु व्यक्तिभेदेन विरूद्धधर्मवत्त्वं तु भानमात्रम्; न वस्त्वन्वयि ॥&#160;<a href="#fnref:126" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:127">
<p>अनेककार्यकारित्वादित्यर्थः ॥&#160;<a href="#fnref:127" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:128">
<p>गुणितां—अभ्यस्ताम् ॥&#160;<a href="#fnref:128" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:129">
<p>आरम्भे—उत्तरज्ञानोत्पादने ॥&#160;<a href="#fnref:129" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:130">
<p>वासना अपि बाह्यार्थानालम्ब्यैव हि लब्धस्वरूपाः । वासनापदस्य संस्कारपर्यायत्वे तु न हानिः ॥&#160;<a href="#fnref:130" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:131">
<p>अतिरिक्तावयविनिराकरणेन सर्वापलापस्सुसाध इति भावः ॥&#160;<a href="#fnref:131" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:132">
<p>येषु नास्त्यवयवी, तेषां कथं तदवयत्वम्; अतिप्रसङ्गात् ॥&#160;<a href="#fnref:132" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:133">
<p>न हि कार्पासादि अन्त्यावयवि ॥&#160;<a href="#fnref:133" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:134">
<p>वैभाषिकाः, माध्यमिका वा ॥&#160;<a href="#fnref:134" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:135">
<p>एतदेव—अवयवी नास्ति, प्रमाणाभावादिति ॥&#160;<a href="#fnref:135" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:136">
<p>तदग्रहे—देशभेदाग्रहे ॥&#160;<a href="#fnref:136" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:137">
<p>तद्देशः—अवयवस्य यो देशः, स एवावयविनोऽपि ॥&#160;<a href="#fnref:137" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:138">
<p>व्यक्तिषु जातिवत् ॥&#160;<a href="#fnref:138" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:139">
<p>प्रमाणं तु अबाधितं साधितम् । तेन प्रमेयमपि सिद्धत्येवेति नावयविनिराकरणसम्भवः ॥&#160;<a href="#fnref:139" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:140">
<p>आस्था—लौकिकवस्तुष्वासक्तिः ॥&#160;<a href="#fnref:140" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:141">
<p>अद्वैतदृशा—विज्ञानाद्वैत-शब्दाद्वैत-ब्रह्माद्वैत-शून्याद्वैतदर्शनैः ॥&#160;<a href="#fnref:141" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:142">
<p>कर्तृत्वादिकं सर्वं प्रकृतेरेवेति वर्णनात् ॥&#160;<a href="#fnref:142" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:143">
<p>पर्वतशिखरगुहादिवासः । उपह्रासोक्तिरियम् ॥&#160;<a href="#fnref:143" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:144">
<p>खलतयः—शिरोरुहव्याधयः ॥&#160;<a href="#fnref:144" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:145">
<p>सर्वेषु वैदिकशास्त्रेषु ॥&#160;<a href="#fnref:145" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:146">
<p>“ईश्वरप्रणिधानाद्वा” इति योगसूत्रम् । अविकल्पं—निर्वीजसमाधिरूपम् ॥&#160;<a href="#fnref:146" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:147">
<p>“क्लेशकर्मविपाकाशयैरपरामृष्टः पुरुषविशेष ईश्वरः” इति योगसूत्रम् ॥&#160;<a href="#fnref:147" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-AryaH_hinduism_branches_nyAya-vaisheShike_jayantabhaTTaH_nyAya-manjarI_nyAya-saurabham_09_prameyaparIxA_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/09_prameyaparIxA/">०९ प्रमेयपरीक्षा </a>
            <a data-toggle="collapse" href="#section-tree-item-body-AryaH_hinduism_branches_nyAya-vaisheShike_jayantabhaTTaH_nyAya-manjarI_nyAya-saurabham_09_prameyaparIxA_md" role="button" aria-expanded="false" aria-controls="section-tree-item-body-AryaH_hinduism_branches_nyAya-vaisheShike_jayantabhaTTaH_nyAya-manjarI_nyAya-saurabham_09_prameyaparIxA_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AryaH_hinduism_branches_nyAya-vaisheShike_jayantabhaTTaH_nyAya-manjarI_nyAya-saurabham_09_prameyaparIxA_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०९ प्रमेयपरीक्षा</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2025 Sep 14 04:57:15 UTC. (<a href="http://google.com/search?q=04%3a57%3a15%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
