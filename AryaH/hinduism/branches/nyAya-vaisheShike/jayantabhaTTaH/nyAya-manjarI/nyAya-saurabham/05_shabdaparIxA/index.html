<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | ०५ शब्दपरीक्षा</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/" rel="feed" type="application/rss+xml" title="आगमे विश्वासटिप्पन्यः" />

    <meta property="og:url" content="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/">
  <meta property="og:site_name" content="आगमे विश्वासटिप्पन्यः">
  <meta property="og:title" content="०५ शब्दपरीक्षा">
  <meta property="og:description" content="पञ्चममाह्निकम्—शब्दपरीक्षा
जात्यङ्गीकाराक्षेपः
प्रपन्नाय1 विपन्नानां दुःखितानां सुखात्मने ।
सम्पूर्णाय दृढाशानां नमः कारणबन्धवे ॥
अथ यदुक्तं [प्र। सं। ४१२ पु।] वास्तवस्य शब्दार्थस्याविद्यमानत्वादर्थासंस्पर्शिनः शब्दा इति—तत् प्रतिविधीयते ॥ शब्दः द्विविधः
द्विविधः शब्दः—पदं, वाक्यं च । तत्र पदार्थपूर्वकत्वात् वाक्यार्थस्य प्रथमं पदार्थो निर्दिश्य निरूप्यते ॥ पदमपि द्विविधम्
पदं च द्विविधं—नाम, आख्यातं च । उपसर्गनिपातकर्मप्रवचनीयानामपि2 नामस्वेवावन्तर्भावमाचक्षते । तदुक्तं3 “सुप्तिङन्तं पदम्” [पा। सू। १-४-१४] इति । इहापि सूत्रकृदाह “ते विभक्त्त्यन्ताः पदम्” [न्या। सू। २-२-६०] इति । तत्र तिङन्तपदार्थचिन्ता वाक्यार्थविचारावसर एवकरिष्यते, तदौपयिकत्वात्4 । सुबन्तानां त्वर्थोऽयमुच्यते ॥ नामपदानि चतुर्विधानि
ते च चतुर्विधाः सुबन्ताः पदात्मानः शब्दा भवन्ति—जातिशब्दाः, क्रियाशब्दाः, गुणशब्दाः, द्रव्यशब्दाः5 इति ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="aryah">

  <meta itemprop="name" content="०५ शब्दपरीक्षा">
  <meta itemprop="description" content="पञ्चममाह्निकम्—शब्दपरीक्षा
जात्यङ्गीकाराक्षेपः
प्रपन्नाय1 विपन्नानां दुःखितानां सुखात्मने ।
सम्पूर्णाय दृढाशानां नमः कारणबन्धवे ॥
अथ यदुक्तं [प्र। सं। ४१२ पु।] वास्तवस्य शब्दार्थस्याविद्यमानत्वादर्थासंस्पर्शिनः शब्दा इति—तत् प्रतिविधीयते ॥ शब्दः द्विविधः
द्विविधः शब्दः—पदं, वाक्यं च । तत्र पदार्थपूर्वकत्वात् वाक्यार्थस्य प्रथमं पदार्थो निर्दिश्य निरूप्यते ॥ पदमपि द्विविधम्
पदं च द्विविधं—नाम, आख्यातं च । उपसर्गनिपातकर्मप्रवचनीयानामपि2 नामस्वेवावन्तर्भावमाचक्षते । तदुक्तं3 “सुप्तिङन्तं पदम्” [पा। सू। १-४-१४] इति । इहापि सूत्रकृदाह “ते विभक्त्त्यन्ताः पदम्” [न्या। सू। २-२-६०] इति । तत्र तिङन्तपदार्थचिन्ता वाक्यार्थविचारावसर एवकरिष्यते, तदौपयिकत्वात्4 । सुबन्तानां त्वर्थोऽयमुच्यते ॥ नामपदानि चतुर्विधानि
ते च चतुर्विधाः सुबन्ताः पदात्मानः शब्दा भवन्ति—जातिशब्दाः, क्रियाशब्दाः, गुणशब्दाः, द्रव्यशब्दाः5 इति ॥">
  <meta itemprop="wordCount" content="17756">
  <meta name="twitter:card" content="summary">
  <meta name="twitter:title" content="०५ शब्दपरीक्षा">
  <meta name="twitter:description" content="पञ्चममाह्निकम्—शब्दपरीक्षा
जात्यङ्गीकाराक्षेपः
प्रपन्नाय1 विपन्नानां दुःखितानां सुखात्मने ।
सम्पूर्णाय दृढाशानां नमः कारणबन्धवे ॥
अथ यदुक्तं [प्र। सं। ४१२ पु।] वास्तवस्य शब्दार्थस्याविद्यमानत्वादर्थासंस्पर्शिनः शब्दा इति—तत् प्रतिविधीयते ॥ शब्दः द्विविधः
द्विविधः शब्दः—पदं, वाक्यं च । तत्र पदार्थपूर्वकत्वात् वाक्यार्थस्य प्रथमं पदार्थो निर्दिश्य निरूप्यते ॥ पदमपि द्विविधम्
पदं च द्विविधं—नाम, आख्यातं च । उपसर्गनिपातकर्मप्रवचनीयानामपि2 नामस्वेवावन्तर्भावमाचक्षते । तदुक्तं3 “सुप्तिङन्तं पदम्” [पा। सू। १-४-१४] इति । इहापि सूत्रकृदाह “ते विभक्त्त्यन्ताः पदम्” [न्या। सू। २-२-६०] इति । तत्र तिङन्तपदार्थचिन्ता वाक्यार्थविचारावसर एवकरिष्यते, तदौपयिकत्वात्4 । सुबन्तानां त्वर्थोऽयमुच्यते ॥ नामपदानि चतुर्विधानि
ते च चतुर्विधाः सुबन्ताः पदात्मानः शब्दा भवन्ति—जातिशब्दाः, क्रियाशब्दाः, गुणशब्दाः, द्रव्यशब्दाः5 इति ॥">
<script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/branches\/nyAya-vaisheShike\/jayantabhaTTaH\/nyAya-manjarI\/nyAya-saurabham\/05_shabdaparIxA\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/branches\/nyAya-vaisheShike\/jayantabhaTTaH\/nyAya-manjarI\/nyAya-saurabham\/05_shabdaparIxA.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>







    <link rel="stylesheet" href="/AgamaH/webpack_dist/uiLib.css">
<link rel="stylesheet" href="/AgamaH/css/uiLibPrint.css" media="print" >
<link rel="stylesheet" href="/AgamaH/css/fonts.css" >
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> ०५ शब्दपरीक्षा</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०५ शब्दपरीक्षा">०५ शब्दपरीक्षा</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>पञ्चममाह्निकम्—शब्दपरीक्षा</p>
<p>जात्यङ्गीकाराक्षेपः</p>
<p>प्रपन्नाय<sup id="fnref:1"><a href="#fn:1" class="footnote-ref" role="doc-noteref">1</a></sup> विपन्नानां दुःखितानां सुखात्मने ।<br>
सम्पूर्णाय दृढाशानां नमः कारणबन्धवे ॥</p>
<p>अथ यदुक्तं  [प्र। सं। ४१२ पु।]  वास्तवस्य शब्दार्थस्याविद्यमानत्वादर्थासंस्पर्शिनः शब्दा इति—तत् प्रतिविधीयते ॥
शब्दः द्विविधः<br>
द्विविधः शब्दः—पदं, वाक्यं च । तत्र पदार्थपूर्वकत्वात् वाक्यार्थस्य प्रथमं पदार्थो निर्दिश्य निरूप्यते ॥
पदमपि द्विविधम्<br>
पदं च द्विविधं—नाम, आख्यातं च । उपसर्गनिपातकर्मप्रवचनीयानामपि<sup id="fnref:2"><a href="#fn:2" class="footnote-ref" role="doc-noteref">2</a></sup> नामस्वेवावन्तर्भावमाचक्षते । तदुक्तं<sup id="fnref:3"><a href="#fn:3" class="footnote-ref" role="doc-noteref">3</a></sup> “सुप्तिङन्तं पदम्”  [पा। सू। १-४-१४]  इति । इहापि सूत्रकृदाह “ते विभक्त्त्यन्ताः पदम्”  [न्या। सू। २-२-६०]  इति । तत्र तिङन्तपदार्थचिन्ता वाक्यार्थविचारावसर एवकरिष्यते, तदौपयिकत्वात्<sup id="fnref:4"><a href="#fn:4" class="footnote-ref" role="doc-noteref">4</a></sup> । सुबन्तानां त्वर्थोऽयमुच्यते ॥
नामपदानि चतुर्विधानि<br>
ते च चतुर्विधाः सुबन्ताः पदात्मानः शब्दा भवन्ति—जातिशब्दाः, क्रियाशब्दाः, गुणशब्दाः, द्रव्यशब्दाः<sup id="fnref:5"><a href="#fn:5" class="footnote-ref" role="doc-noteref">5</a></sup> इति ॥</p>
<p>तत्र गवादिजातिशब्दानां गोत्वादिजात्यवच्छिन्नं व्यक्तिमात्रमर्थः, यस्तद्वानिति<sup id="fnref:6"><a href="#fn:6" class="footnote-ref" role="doc-noteref">6</a></sup> नैय्यायिकगृहे गीयते ॥
गवादिपदानां जातिवाचकत्वाक्षेपः<br>
ननु ! शुक्लादिगुणाधिकरणं क्रियाश्रयश्च द्रव्यं व्यक्तिः, सास्नाद्यवयवसन्निवेशात्मिका आकृतिः, शाबलेयादिसकलगोपिण्डसाधारणं रूपं जातिरिति व्यक्त्त्याकृतिजातिसन्निधाने<sup id="fnref:7"><a href="#fn:7" class="footnote-ref" role="doc-noteref">7</a></sup> समुच्चारित एष गोशब्दः कथमितरतिरस्कारेण तद्वन्मात्रवचनतामबलम्बेत ?
जातिविचारोपक्षेपः<br>
आह—वितता खल्वियं<sup id="fnref:8"><a href="#fn:8" class="footnote-ref" role="doc-noteref">8</a></sup> कथा; चर्चयिष्यते तावत् । इदं तु चिन्त्यताम्—जातेरेव प्रमाणातीतत्वेन शशशृङ्गवदविद्यमानत्वात् कथं तद्वान् पदार्थो भविष्यति ?
जातिः न प्रत्यक्षादिप्रमाणसिद्धा<br>
तथाहि—न तावत् सामान्यग्रहणनिपुणमक्षजं<sup id="fnref:9"><a href="#fn:9" class="footnote-ref" role="doc-noteref">9</a></sup> ज्ञानं भवितुमर्हति, तस्य पूर्वापराननुस्यूतस्वलक्षणमात्रपरिच्छेदपरिसमाप्तव्यापारत्वात् ॥</p>
<p>समानवृत्तिता नाम सामान्यस्य निजं वपुः ।<br>
कथं स्पृशति सापेक्षं<sup id="fnref:10"><a href="#fn:10" class="footnote-ref" role="doc-noteref">10</a></sup> अनपेक्षाऽक्षजा मतिः ॥ २ ॥</p>
<p>जातेः प्रत्यक्षत्वासम्भवः<br>
समानेष्वाकलितेषु तद्वृत्तिसाधारणरूपमवधाय सामान्यं गृह्यत इति सापेक्षं तत्स्वरूपग्रहणम् । इयं च प्रथमनयनसन्निपादसमुद्भूता मतिः पूर्वापरानुसन्धानबन्ध्या निरपेक्षा कथं तद्ग्रहणाय प्रभवेत् ?</p>
<p>तत्पृष्ठभाविनस्तु विकल्पाः स्वभावत एव वस्तुसंस्पर्शकौशलशून्यात्मान इति तद्विषयीकृतस्यापि सामान्यस्य न परमार्थसत्त्वं भवितुमर्हति ॥
अनुमानं, शब्दो वा न जातौ प्रमाणं भवेत्<br>
न चानुमानं, शब्दो वा सामान्यस्वरूपवास्तवत्वव्यवस्थापनसामर्थ्यमश्नुते, शब्दलिङ्गयोर्विकल्पविषयत्वेन वस्तुग्राहित्वासम्भवात् । तत्प्राप्त्यादिव्यवहारस्तु प्रकारान्तरेण दर्शयिष्यते<sup id="fnref:11"><a href="#fn:11" class="footnote-ref" role="doc-noteref">11</a></sup>  [पु। २७-३२]  ॥
जतिव्यक्त्योः पृथगनुपलम्भाच्चाभेदः<br>
अतश्च न व्यक्तिव्यतिरिक्तं सामान्यं, भदेनानुपलं भात् । तथा हि कुवलयामलकबिल्वादीनि करतलवर्तीनि पृथगवलोक्यन्ते, न जातिव्यक्ती इति न तयोर्भेदः ॥
जतिव्यक्त्योस्समानदेशत्वाच्चाभेदः<br>
देशभेदस्य<sup id="fnref:12"><a href="#fn:12" class="footnote-ref" role="doc-noteref">12</a></sup> चाग्रहणात् । यतः खलु यतोऽतिरिक्तं, तत् तदधिष्ठि, तदेशव्यतिरिक्तदेशाधिष्ठानमवधार्यते, घटादिव पटः; न चैवं जातिव्यक्ती इति न तयोर्भेदः ॥
जातिव्यक्त्योः भिन्नबुद्ध्यविषयन्वाच्चाभेदः<br>
अतश्चैवं—तदग्रहे तद्बुध्यभावात् । यद्धि यतो व्यतिरिक्तं, तत् तस्मिन्नगृह्यमाणेऽपि गृह्यते, घटादिव पटः । न च व्यक्तावनुपलभ्यमानायां जातिरूपलभ्यते । तस्मान्न ततोऽसौ भिद्यते ॥
जातेः वृत्त्यनुपपत्तिः<br>
तद्वृत्तित्वात्सामान्यस्य तदग्रहे तदनुपलब्धिरिति चेत्—न—वृत्त्यनुपपत्तेः । किं प्रतिपिण्डं कार्त्स्येनवर्तते जातिः ? उतैकदेशेन ? इति । द्वयमपि चानुपपन्नम् ॥</p>
<p>पिण्डे<sup id="fnref:13"><a href="#fn:13" class="footnote-ref" role="doc-noteref">13</a></sup> सामान्यमेकत्र यदिकात्स्न्येन वर्तते ।<br>
तत्रैवास्य समाप्तत्वात् न स्यात्पिण्डान्तरे ग्रहः ॥ ३ ॥</p>
<p>एकदेशेन वृत्तौ तु गोत्वजातिर्न कुत्रचित् ।<br>
समग्राऽस्तीति, गोबुद्धिः प्रतिपिण्डं कथं भवेत्<sup id="fnref:14"><a href="#fn:14" class="footnote-ref" role="doc-noteref">14</a></sup> ॥ ४ ॥</p>
<p>जातेः अनुगतत्वानुपपत्तिः<br>
जातेश्च निरवयवत्वात् न केचिदेकशाः सन्ति, यैरेषा प्रतिपिण्डं वर्तेत न चैकत्र पिण्डे समाप्य वर्तमाना पिण्डान्तरे समाप्यैव वर्तितुमर्हति; समाप्तस्य पुनरुत्पत्तिं<sup id="fnref:15"><a href="#fn:15" class="footnote-ref" role="doc-noteref">15</a></sup> विना समाप्त्यन्तरानुपपत्तेः । तथाभूतस्य च वृत्तिप्रकारस्य क्वचिदप्यदर्शनात् ॥
जातिव्यक्त्योः समवायासम्भवः<br>
या च समवायात्मिका पिण्डेषु वृत्तिः सामान्यस्य औलूक्यैरुच्यते, तामपि न बुध्यामहे वयम् । “अयुतसिद्धानामाधार्याधारभूतानां यः सम्बन्ध इहप्रत्ययहेतुः स समवायः”  [प्र। भा। द्रव्ये] —इति यदुच्यते— तद्विप्रतिषिद्धम् । अयुतसिद्धता च, सम्बन्धश्चेति कथं सङ्गच्छेत ? पृथक्सिद्धे हि वस्तुनी कुण्डबदरवत् अन्योन्यं सम्बन्ध्येते, स्त्रीपुंसवद्वा । अयुतसिद्धत्वे तु<sup id="fnref:16"><a href="#fn:16" class="footnote-ref" role="doc-noteref">16</a></sup> तदेकत्वात् किं केन सम्बध्येत? न ह्यहं मयैव सम्बध्ये ॥
द्रव्यगुणयोरपि सम्बन्धासम्भवः<br>
द्रव्यगुणयोरपृथक्सिद्धयोरपि सम्बन्धो विद्यत एवेति चेत्, तदिदमुन्मत्तस्योन्मत्तसंवर्णनम्, गुणिनोऽपि गुणव्यतिरिक्तस्यानुपलम्भात् । अयं गुणी रूपादिभ्यो अर्थान्तरत्वेन नात्मानमुपदर्शयति, व्यतिरेकं च तेभ्यो वाञ्छतीति चित्रम् ॥
युतसिद्धिशब्दार्थनिर्णयः<br>
यदपि नित्यानित्यविभागेन युतसिद्धेः स्वशास्त्रे परिभाषणं कृतं— “नित्यानां परमाणूनां पृथग्गतिमत्त्वं युतसिद्धिः । अनित्यानां तु युताश्रयसमवायित्वम्<sup id="fnref:17"><a href="#fn:17" class="footnote-ref" role="doc-noteref">17</a></sup> । विभूनां परस्परमाकाशादीनां सम्बन्ध एव नास्ति”  [प्र, भा, गुण]  इति तदपि प्रक्रियामात्रम्—नानात्वेन सिद्धिः—निष्पत्तिः, ज्ञप्तिर्वा युतसिद्धिरित्युच्यते । तद्विपर्ययादयुतसिद्धिः—ऐक्येन सिद्धिरवतिष्ठते । तथा च सति सम्बन्धो दुर्वचः ॥
अवयवावयविनोरपि समवायासम्भवः<br>
अवयवावयविनोरपि समवायात्मा सम्बन्ध एवमेव परिहर्तव्यः । यथाऽऽह भट्टः— [श्लो। वा। १-१-४-१४६]</p>
<p>“नानिष्पन्नस्य<sup id="fnref:18"><a href="#fn:18" class="footnote-ref" role="doc-noteref">18</a></sup> सम्बन्धः निष्पत्तौ युतसिद्धता” इति ॥</p>
<p>परमाण्वाकाशयोः, परमाणुकालयोश्च सम्बन्ध इष्यते, नाकाशकालयोरन्योन्यं—इति प्रक्रियैवेयमिति अलमवान्तरचिन्तनेन । तस्मान्न जातिव्यक्त्त्योः काचित् वृत्तिरुपपद्यते ॥
जातिव्यक्त्योः स्वरूपमपि न सम्बन्धः<br>
सुशिक्षितास्तु—रूपरूपिलक्षणमाचक्षते<sup id="fnref:19"><a href="#fn:19" class="footnote-ref" role="doc-noteref">19</a></sup> जातिव्यक्त्त्योः सम्बन्धम् —सोऽपि नोपपद्यते । रूपशब्दः किं शुक्लादिवचनः ? आकारवचनः ? स्वभाववचनो वा ?</p>
<p>शुक्लादिवचनत्वे नीरूपाणां पवनमनःप्रभृतीनां द्रव्याणां गुणकर्मणां च सामान्यशून्यता स्यात् ॥</p>
<p>आकारवचनत्वेऽपि अवयवसन्निवेशरहितानां तेषामेव गुणादीनां सामान्यवत्ता न प्राप्नोति ॥</p>
<p>सम्बन्धस्य वस्त्वभिन्नत्वे सम्बन्धिन्या जातेरपि वस्त्वभित्रत्वमावश्यकमिति जातिरिति, घटः कलशः इत्यादिवत् शब्दभेदमात्रं, न तु तस्या अतिरिक्तत्वसिद्धिः ॥स्वाभाववचनत्वे तु जातिजातिमतोरव्यतिरेक एव भवेत् ॥</p>
<p>अवभाति हि भेदेन स्वभावो न स्वभाविनः ।<br>
शब्दातिरिक्ततैवेयं न तु वस्त्वतिरिक्तता ॥ ५ ॥</p>
<p>स्वरूपस्य सम्बन्धरूपत्वासम्भवः<br>
किञ्चेदं रूपं नाम ? किं वस्त्वेव ? वस्तुधर्मः ? वस्त्वन्तरं वा ? वस्त्वन्तरं तावन्न प्रतिभातीत्युक्तम् ॥</p>
<p>वस्तुधर्मोऽपि तद्व्यतिरिक्तया स्थितः न चकास्त्येव । अव्यतिरेके<sup id="fnref:20"><a href="#fn:20" class="footnote-ref" role="doc-noteref">20</a></sup> च सम्बन्धवाचोयुक्तिरनुपपन्नेत्युक्तम् ॥</p>
<p>न च रूपरूपित्वलक्षणः सम्बन्धः संयोगसमवायव्यतिरिक्तः कोऽपि श्रोत्रियैः विविच्य व्याख्यातुं शक्यते—यथा ईदृगिति । तस्मात् वाचोयुक्तिनूतनतामात्रमिह कृतम्, न त्वर्थः कश्चिदुत्प्रेक्ष्यत इत्यलं प्रसङ्गेन ॥
प्रकारान्तरेण वृत्त्यनुपपत्तिः<br>
अपि चेयं जातिः—</p>
<p>प्रमाणवार्तिकादौ  [१, ४०-१६३ श्लो]  विस्तरेणोक्तं सङ्गृह्णाति—सर्वेत्यादि ॥ सर्वसर्वगता—सर्वस्मिन्नपि व्याप्ता ॥ कर्कः—सिताश्वः ॥ शाबलेयः—चित्रगौः ॥सर्वसर्वगता वा स्यात् पिण्डसर्वगताऽपि वा ।<br>
सर्वसर्वगतत्वे स्यात् कर्कादावपि गोमतिः ॥ ६ ॥</p>
<p>अश्वधीः शाबलेयादौ उष्ट्रबुद्धिर्गजादिषु ।<br>
पदार्थसङ्करश्चैवं अत्यन्ताय प्रसज्यते ॥ ७ ॥</p>
<p>जातेरतिरिक्तत्वे साङ्कर्यं दुर्वारम्<br>
अथापि व्यक्तिसामर्थ्यनियमान्नैष<sup id="fnref:21"><a href="#fn:21" class="footnote-ref" role="doc-noteref">21</a></sup> सङ्करः ।<br>
न हि कर्कादिपिण्डानां गोत्वादिव्यक्तिकौशलम् ॥ ८ ॥</p>
<p>मैवं, खण्डाद्यभिव्यक्तमपि गोत्वमनंशकम्<sup id="fnref:22"><a href="#fn:22" class="footnote-ref" role="doc-noteref">22</a></sup> ।<br>
सर्वत्रैव प्रतीयेत न वा सर्वगतं भवेत् ॥ ९ ॥</p>
<p>तद्देशग्रहणे तस्य न हि किञ्चिन्नियामकम् ।<br>
दीपवद्व्यञ्जकः पिण्डः न<sup id="fnref:23"><a href="#fn:23" class="footnote-ref" role="doc-noteref">23</a></sup> तु तत्पिण्डवृत्तितत् ॥ १० ॥</p>
<p>सर्वत्रागृह्यमाणं च सर्वत्रास्तीति को नयः ?<br>
सर्वसर्वगतं तस्मात् न गोत्वमुपपद्यते ॥ ११ ॥</p>
<p>पिण्डसर्वगतत्वे तु काममेतददूषणम् ।<br>
किन्तु नैवाद्य जातायां गवि गोप्रत्ययो भवेत् ॥ १२ ॥</p>
<p>जातौ अनुपपत्त्यन्तराणि<br>
पिण्डे नासीदसञ्जाते जातिः, जाते च विद्यते ।<br>
सङ्क्रामति न चान्यस्मात् पिण्डादन्यत्र निष्क्रिया ॥ १३ ॥</p>
<p>आयात्यपि न तं पिण्डं अपोज्झति पुरातनम् ।<br>
न चांशैर्वर्तते तत्र कष्टा व्यसनसन्ततिः ॥ १४ ॥</p>
<p>भट्टोक्तजातिवादः<br>
भाट्टास्तु ब्रुवते—भिन्नाभिन्नमेकं वस्तु अनुयायि च व्यावृत्तं च । यत् तस्यानुगामि रूपं, तत् सामान्यम्; यत् व्यावृत्तं, स विशेषः । तथा हि  [श्लो। वा। १-१-५-आकृति। ५] —
“
सर्ववस्तुषु बुद्धिश्च व्यावृत्त्यनुगमात्मिका ।<br>
जायते द्व्यात्मकत्वेन विना सा<sup id="fnref:24"><a href="#fn:24" class="footnote-ref" role="doc-noteref">24</a></sup> च न सिध्यति ॥</p>
<p>”<br>
केवलविशेषात्मकपदार्थपक्षे सामान्यप्रतीतेरनालम्बनत्वं, सामान्यमात्रवादे च विशेषबुद्धेरनुपपत्तिः ॥— [श्लो। वा। १-१-५-आकृति। ७]
“
न<sup id="fnref:25"><a href="#fn:25" class="footnote-ref" role="doc-noteref">25</a></sup> चाप्यन्यतरा भ्रान्तिः उपचारेण वेष्यते ।<br>
दृढत्वात् सर्वदा बुद्धेः भान्तिः स्याद्भ्रान्तिवादिनाम् ॥</p>
<p>”<br>
न हि मिहिरमरीचिनिचयनीरप्रतीतिवत् सामान्यप्रत्ययोपमर्देन विशेषप्रतीतिः, विशेषप्रत्ययोपमर्देन वा सामान्यप्रतीतिरुदेति; किन्तु अविरोधेनैव युगपदुभयावभासः । अत एव निर्विकल्पबोधेन<sup id="fnref:26"><a href="#fn:26" class="footnote-ref" role="doc-noteref">26</a></sup> द्व्यात्मकस्यापि वस्तुनो ग्रहणमुपेयते ॥
भट्टोक्तजातिवादविनिरासः<br>
तदेतदभिधीयमानमेव न मनोज्ञमिवाभाति ।</p>
<p>नानारूपत्वमेकस्याविरुद्धं वदता स्वयम् ।<br>
दूषणाख्यानमौखर्यमस्माकमपवारितम्<sup id="fnref:27"><a href="#fn:27" class="footnote-ref" role="doc-noteref">27</a></sup> ॥</p>
<p>तदेव सामान्यं, स एव विशेषः, तदेवैकं, तदेव नाना, तदेव नित्यं, तदेवानित्यं, तदेवास्ति, तदेव नास्तिं इति जैनोच्छिष्टमिदमुच्यते । उच्यमानमपि न शोभते—</p>
<p>दृष्टत्वान्न विरोधश्चेत् न तथा तदवेदनात् ।<br>
उक्तं<sup id="fnref:28"><a href="#fn:28" class="footnote-ref" role="doc-noteref">28</a></sup> हि नानुवृत्तार्थग्राहिणी नेत्रधीरिति ॥</p>
<p>विचित्रविकल्पप्रबन्धविप्रलुब्धबुद्धयः खल्वेवं मन्यन्ते । भवन्तु ते । न त्वेकं वस्तु बहुरूपं भवितुमर्हति ॥
वस्तूनामद्व्यात्मकत्वम्<br>
एकं हि वस्तुनो रूपं, इतरत् कल्पनामयम् ।<br>
नानुवृत्तविकल्पेषु विस्रम्भ उचितः सताम् ॥</p>
<p>द्रागितो<sup id="fnref:29"><a href="#fn:29" class="footnote-ref" role="doc-noteref">29</a></sup> ह्यन्यसंस्पर्शनैरपेक्ष्येण दृश्यते ।<br>
स्वलक्षणं, अतो भदः तात्त्विकोऽनुगमो मृषा ॥</p>
<p>दृढादृढत्वमक्षुण्णमपरीक्ष्यैव संविदाम् ।<br>
द्वयप्रतीतिमात्रेण द्वयाऽभ्युपगमो भ्रमः ॥</p>
<p>न<sup id="fnref:30"><a href="#fn:30" class="footnote-ref" role="doc-noteref">30</a></sup> नेति प्रत्ययादेव मिथ्यात्वं केवलं धियाम् ।<br>
किन्तु युक्तिपरीक्षापि कर्तव्या सूक्ष्मदर्शिभिः ॥</p>
<p>निर्विकल्पकं न द्व्यात्मकङ्गोचरम्<br>
न चैकं शबलं<sup id="fnref:31"><a href="#fn:31" class="footnote-ref" role="doc-noteref">31</a></sup> वस्तु निर्विकल्पकगोचरः ।<br>
व्यक्त्यन्तरानुसन्धानाद्विनाऽनुगमधीः कुतः ॥</p>
<p>येष्वनुगतं, तेषु बुद्ध्याऽननुसन्धीयमानेषु तद्वृत्तिसामान्यग्रहणासम्भवात् । न चानुसन्धानसामर्थ्यं बुद्धेरस्ति<sup id="fnref:32"><a href="#fn:32" class="footnote-ref" role="doc-noteref">32</a></sup> ॥</p>
<p>अत<sup id="fnref:33"><a href="#fn:33" class="footnote-ref" role="doc-noteref">33</a></sup> एव न ते सम्यगध्यक्षजज्ञानवेदिनः ।<br>
अभेदवृत्ति प्रत्यक्षं आहुरद्वैतवाञ्छया ॥</p>
<p>तस्मात् भेदाविषयत्वात् प्रत्यक्षस्य न तद्गम्यं सामान्यम् ॥
अनुवृत्तप्रतीतीनां विकल्परूपत्वम्<br>
ननु ! एवमपह्नूयमाने सामान्ये गौगौरिति शाबलेयादिषु योऽयमनु वृत्तः प्रत्ययः, स कथं समर्थयिष्यते ?</p>
<p>उक्तमत्र  [पूर्वसम्पुटे २४० पुटे] —विकल्पमात्रमेष प्रत्ययः । विकल्पाश्च नार्थाधीनजन्मान इति । तथा च परपरिकल्पितेषु सत्तादिसामान्येष्वपि<sup id="fnref:34"><a href="#fn:34" class="footnote-ref" role="doc-noteref">34</a></sup> सामान्यमित्यनुवृत्तविकल्पाः प्रवर्तन्त एव । न च सामान्येषु सामान्यान्तराणि सम्भवन्ति; “निस्सामान्यानि सामान्यानि” इत्यभ्युपगमात् ॥</p>
<p>औपाधिक<sup id="fnref:35"><a href="#fn:35" class="footnote-ref" role="doc-noteref">35</a></sup> एष सामान्येष्वनुगतविकल्प इति चेत्—आयुप्मन् ! गवादिष्वपि कं<sup id="fnref:36"><a href="#fn:36" class="footnote-ref" role="doc-noteref">36</a></sup> चिदुपाधिविशेषमबलम्ब्य गौगौरित्यनुस्यूतबिकल्पो भविष्यति ॥
अनुवृत्तबुद्धेरौपाधिकत्वम्<br>
कः पुनरसावुपाधिरिति चेत्—एकार्थक्रियाकारित्वमिति ब्रूमः ॥</p>
<p>यदेव वाहदोहादि<sup id="fnref:37"><a href="#fn:37" class="footnote-ref" role="doc-noteref">37</a></sup> कार्यमेकेन ज न्यते ।<br>
गोपिण्डेन, तदेवान्यैः इति तेष्वनुवृत्तधीः ॥</p>
<p>अननुगतस्याप्यनुगतप्रतीतिजनकत्वमस्त्यव<br>
ननु ! प्रतिव्यक्ति कार्यं<sup id="fnref:38"><a href="#fn:38" class="footnote-ref" role="doc-noteref">38</a></sup> भिन्नमेव—सत्यम्—भेदबुध्यभावाच्च तदेकमित्युपचर्यते ॥</p>
<p>कर्कादिकार्यादन्यत्वं<sup id="fnref:39"><a href="#fn:39" class="footnote-ref" role="doc-noteref">39</a></sup> यथा ह्येतस्य दृश्यते ।<br>
न तथा खण्डकार्यस्य मुण्डकार्याद्विभिन्नता ॥</p>
<p>ननु ! तथा<sup id="fnref:40"><a href="#fn:40" class="footnote-ref" role="doc-noteref">40</a></sup> मा भूत् । न त्वभिन्नमेव खण्डमुण्डयोः कार्यम् । बाढम् । दर्शनमेव<sup id="fnref:41"><a href="#fn:41" class="footnote-ref" role="doc-noteref">41</a></sup> तर्हि तयोरेकं भविष्यति; तच्चाभिन्नम् ॥
एकाकारानुव्यवसायजनकत्वमेवानुगतव्यवहारनियामकम्<br>
ननु ! दर्शनमपि प्रतिव्यक्ति भिन्नमेव । सत्यम् ! स्वपृष्ठभावि प्रत्यवमर्शाख्यकार्यैक्यादेकमित्युच्यते । यथैव शाबलेयादिपिण्डदर्शने सति गौरित्यनन्तरमवमर्शः, तथैव बाहुलेयपिण्डदर्शनेऽपि गौरित्येवावमर्श इति तदेकत्वमुच्यते । तदुक्तम्  [प्र। वा। १-११०] —
“
एकप्रत्यवमर्शस्य हेतुत्वाद्धीरभेदिनी ।<br>
एकधीहेतुभावेन व्यक्तीनामप्यभिन्नता इति ॥</p>
<p>”<br>
तस्मादौपाधिकत्वादनुवृत्तबुद्धेः न सामान्यं किञ्चिद्वास्तवमस्तीति ॥
अतिरिक्तसामान्याभावेऽप्यनुमानशब्दयोः प्रवृत्तिर्युज्यते<br>
तत्राह—</p>
<p>अनिष्यमाणे सामान्ये ननु शब्दानुमानयोः ।<br>
कथं प्रवृत्तिः सम्बन्धग्रहणाधीनजन्मनोः<sup id="fnref:42"><a href="#fn:42" class="footnote-ref" role="doc-noteref">42</a></sup> ॥</p>
<p>न हि व्यक्तिषु सम्बन्धः गृहीतुमिह शक्यते ।<br>
स हि व्यक्तिषु गृह्येत सर्वास्वेकत्र वा क्वचित् ॥</p>
<p>न सर्वासु; देशकालादिभेदेन तदानन्त्यादशक्यत्वात् । नैकस्यां; व्यभिचारात्<sup id="fnref:43"><a href="#fn:43" class="footnote-ref" role="doc-noteref">43</a></sup> । ततोऽन्यत्रापि स शब्दः प्रवर्तमानो दृश्यते । अगृहीतःसम्बन्धे च न शब्दलिङ्गे प्रतीतिमुत्पादयितुमुत्सहेते ।—</p>
<p>—उच्यते—स्यादेतदेवं, यदि प्रत्यक्षविषये स्वसक्षणे शब्दलिङ्गयो प्रवृत्तिः स्यात् ॥
शब्दानुमानयोरवस्तुविषयत्वम्<br>
ननु ! प्रत्यक्षविषये तयोर्वृत्तावनिष्यमाणायां अनवस्थादिदोषोपघातादप्रवृत्तिरेव<sup id="fnref:44"><a href="#fn:44" class="footnote-ref" role="doc-noteref">44</a></sup> स्यात्—मैवं वोचः—कथमसकृदभिहितमपि  [पूर्वसम्पुटे ८८ पुटे]  न बुद्ध्यसे ?</p>
<p>विकल्पविषये वृत्तिरिष्टा शब्दानुमानयोः ।<br>
अवस्तुविषयाश्चैते विकल्पा इति वर्णितम् ॥</p>
<p>अपोहेनव शब्दानुमाननिर्वाहः<br>
ननु ! विकल्पानामपि विषयः यद्यनुगामी कश्चिन्नेष्यते, तदुत्सीदेतामेव शब्दानुमाने—बाढमस्ति विकल्पानामनुस्यूतो विषयः; स तु न वास्तवः ।</p>
<p>कः पुनरसाविति चेत्; उच्यते—</p>
<p>अतद्रूपपरावृत्तिस्वभावमबहिर्गतम्अबहिर्गतं—स्वलक्षणाख्यवस्तुनः अनतिरिक्तं । अन्यथा हि अतिरिक्तजातिरिव अतिरिक्तापोहाङ्गीकारः स्यात् । अत एव बहिस्थमिव ॥ ।<br>
बहिस्स्थमिव सामान्यं आलम्बन्ते हि निश्चयाः ॥</p>
<p>या च भूमिर्विकल्पानां स एव विषयो गिराम् ।<br>
अत एव हि शब्दार्थं अन्यापोहं प्रचक्षते ॥</p>
<p>विकल्पानामन्यापाहविषयत्वम्<br>
तथा हि—न विकल्पा वस्तु स्पृशन्ति । कुतः ?
“
एकस्यार्थस्वभावस्य<sup id="fnref:45"><a href="#fn:45" class="footnote-ref" role="doc-noteref">45</a></sup> प्रत्यक्षस्य सतः स्वयम् ।<br>
कोऽन्यो न दृष्टो भागः स्यात् यः प्रमाणैः परीक्ष्यते ॥</p>
<p>”<br>
[प्र। वा। १-४४]</p>
<p>तस्मात् भ्रमनिमित्तसमारीपिताकारान्तरनिषेधाय तेषां प्रवृत्तिः । यथा रूपसाधर्म्यसमारोपितरजताकारनिबारणाय शुक्तौ प्रमाणान्तरं प्रवर्तते “नेदं रजतम्” इति; तथेहापि शाबलेयादिस्वलक्षणे निर्विकल्पेन सर्वात्मना परिच्छिन्ने कुतश्चिन्निमितादारोपितमगोरूपमिव व्यवच्छितिदं  विकल्पाः “अगौर्न भवति” इति; न तु गोः स्वलक्षणग्रहणे तेषां<sup id="fnref:46"><a href="#fn:46" class="footnote-ref" role="doc-noteref">46</a></sup> व्यापारः, प्रागेव गृहीतत्वात् ॥
विकल्पानामपूर्ववस्तुविषयकत्वं न सम्भवति<br>
अथ ब्रूयात्—नानाविशेषनिकरकल्माषितवपुषस्तस्यार्थस्य किञ्चिद्विशेषणं प्रागगृहीतं विकल्पैर्गृह्यत इति—तदप्ययुक्त्तम्—नानाविशेषणनिकररूषितस्यापि वस्तुनः तद्विशेषणोपकारशक्तिव्यतिरिक्तात्मनीऽनुपलम्भात्<sup id="fnref:47"><a href="#fn:47" class="footnote-ref" role="doc-noteref">47</a></sup> । तदभेदे सति तद्विशेषणोपकार्यवस्तुस्वरूपग्रहणवेलायामेव तत्खचितग्रहणसिद्धेः विकल्पान्तराणामानर्थक्यमेव । तदुक्त्तम्—
“
यस्यापि नानोपाधेर्धीर्ग्राहिकार्थस्य भेदिनः ।<br>
तस्यापि नानोपाध्यात्तशक्तिर्न ह्यतिरिच्यते ॥</p>
<p>नानोपाध्युपकाराङ्गशक्त्यभिन्नात्मनो ग्रहे ।<br>
सर्वात्मनोपकार्यस्य को भेदः स्यादनिश्चितः इति ॥</p>
<p>”<br>
तस्मादपोहविषयाः शब्दाः विकल्पाश्चेति ॥
भट्टोक्तं अन्यापोहदूषणम्<br>
ननु ! अपोहवादविषये, महतीं दूषणवृष्टिमुत्ससर्ज भट्टः । तथाहि—अपोहो नाम व्यावृत्तिः—अभाव इष्यते । न चाभावः  स्वतन्त्रतया<sup id="fnref:48"><a href="#fn:48" class="footnote-ref" role="doc-noteref">48</a></sup> घटवदवगम्यते । तदयमन्याश्रितो वक्तव्यः । कश्च तस्याश्रय इति चिन्त्यम् ॥
अपोहस्याश्रयानुपपत्तिः<br>
न तावत् गोस्वलक्षणमाश्रयः, तस्य<sup id="fnref:49"><a href="#fn:49" class="footnote-ref" role="doc-noteref">49</a></sup> विकल्पभूमित्वाभावात् । नाप्यवान्तरसामान्यं<sup id="fnref:50"><a href="#fn:50" class="footnote-ref" role="doc-noteref">50</a></sup> शाबलेयत्वादि तदाश्रयः, तस्यापि हि सामान्यात्मत्वेन अपोहस्वभावत्वात् । अभावस्य चाभावाश्रयत्वानुपपत्तेः । न<sup id="fnref:51"><a href="#fn:51" class="footnote-ref" role="doc-noteref">51</a></sup> च शाबलेयसामान्यमगोनिवृत्तेराश्रयः, तद्धि अशाबलेयनिवृत्तेराश्रयतां प्रतिपद्येत । न ह्येवमुपपद्यते, अशाबलेयो न भवतीति गौः, किन्तु शाबलेयोऽशाबलेय इति ।<sup id="fnref:52"><a href="#fn:52" class="footnote-ref" role="doc-noteref">52</a></sup> अशाबलेयव्यावृत्तिर्हि गोष्वपि बाहुलेयादिष्वस्ति ॥
अपोहस्य स्वलक्षणावृत्तित्वम्<br>
अथ शाबलेयादिस्वलक्षणसमुदायं<sup id="fnref:53"><a href="#fn:53" class="footnote-ref" role="doc-noteref">53</a></sup> अगोव्यावृत्तेराश्रयं ब्रूयुः; सोऽप्यघटमान एव, समुदायिव्यतिरेकेण तस्यानुपलम्भात् । समुदायिनां च  स्वलक्षणानां देशकालादिभेदेनानन्त्यात् वर्गीकरणं<sup id="fnref:54"><a href="#fn:54" class="footnote-ref" role="doc-noteref">54</a></sup> पुरुषायुषशतेनापि न शक्यक्रियमिति समुदायोऽपि न तदाश्रयः<sup id="fnref:55"><a href="#fn:55" class="footnote-ref" role="doc-noteref">55</a></sup> । तस्मात् सर्वसाधारणं प्रतिपिण्डं परिसमाप्तं किमपि नूतनं अगोव्यावृत्तेरधिकरणं अभिधातव्यम् । तच्च गोत्वमेव, तस्मिन्नङ्गीकृते वा किमगोव्यावृत्तिकल्पनायासेन !
प्रतियोग्यग्रहाच्च अपोहग्रहणासम्भवः<br>
अपि च न केवलमाश्रयाभावात्तदग्रहणम्, किन्तु य एव ते केचि दपोह्या अगोरूपास्तुरगादयः तदग्रहणेऽपि तदपोहो दुर्ग्रह एव । न च तेषामानन्त्यात् ग्रहणं सम्भवति । नापि वर्गीकरणनिमित्तमेषां<sup id="fnref:56"><a href="#fn:56" class="footnote-ref" role="doc-noteref">56</a></sup> किञ्चि दस्ति । अश्वादयश्च विधिरूपतया भवन्मते न गृह्यन्ते, किन्त्वन्यव्यवच्छेदेनैवेति, तेषामपि व्यवच्छेदग्रहणे सैव वार्तेति नेदानीं विकल्पैः<sup id="fnref:57"><a href="#fn:57" class="footnote-ref" role="doc-noteref">57</a></sup> क्वचिदपोहो विषयीकर्तुं शक्यते । निर्विकल्पेन च न कश्चिद्व्यवहार इति सकलयात्रोत्सादप्रसङ्गः<sup id="fnref:58"><a href="#fn:58" class="footnote-ref" role="doc-noteref">58</a></sup> ॥
अपोहवादे पदानां पर्यायत्वप्रसङ्गः<br>
किञ्च य एते शाबलेयादिशब्दाः, ते सर्व एवापोहवाचित्वाविशेषात् पर्यायाः स्युः । अपोह्यभेदाददोष इति चेत्—न—अपोहानां भेदाभावात् । भिद्यमानत्वे वा स्वलक्षणवदेषां<sup id="fnref:59"><a href="#fn:59" class="footnote-ref" role="doc-noteref">59</a></sup> वस्तुत्वप्रसक्तिः ॥
जातिवादे नोक्तदोषः<br>
भवत्पक्षेऽपि सामान्यमात्रवाचित्वाविशेषात् पर्यायत्वं समानो दोष इति चेत्—न—सामान्यानां विधिरूपत्वात् परस्परविरहितस्वभावतया नानात्वावगमात् । अपोहस्तु<sup id="fnref:60"><a href="#fn:60" class="footnote-ref" role="doc-noteref">60</a></sup> अभावमात्ररूपाविशेषात् न परस्परं भिद्यते ॥
अपोहानामनुगतत्वासम्भवः<br>
कर्कादिशाबलेयाद्याधारभेदादपोहभेद इति चेत्—न—तेषामाधारत्वस्य निरस्तत्वात् । आधारभेदेन वा तद्भेदाभ्युपगमे प्रतिस्वलक्षणं अपोहभेदप्रसङ्गः । ततश्च सामान्यात्मताऽस्य हीयेत ॥
अपोहभेदस्यौपाधिकत्वमेव स्यात्<br>
अथ अपोह्यभेदेनापोहभेदमवधार्य पर्यायता पराणुद्यते—तदप्यसारम्—तदाप्यपोह्य-भेदाद्भेदो न पर्यायत्वमपहन्ति । भाक्तो<sup id="fnref:61"><a href="#fn:61" class="footnote-ref" role="doc-noteref">61</a></sup> ह्यसौ न मुख्यः ॥
अपोह्यभेदेनापोहभेदो दुरुपपादः<br>
न चापोह्यभेदाद्भेदोऽपि अपोहस्यावकल्पते । यो हि सम्भाव्यमानसंसर्गैराधारैरपि<sup id="fnref:62"><a href="#fn:62" class="footnote-ref" role="doc-noteref">62</a></sup> न भेत्तुं पार्यते, स दूरवर्तिभिरलब्धसम्बन्धैरतिबाह्यैर पोह्यैः कथम्भिद्येत ?</p>
<p>अभ्युपगम्यापि ब्रूमः—यद्यपोह्यभेदात् अपोहभिन्नत्वं, अपोह्यैक्या त्तर्हि तदैक्येनापि भवितव्यम् । अतश्च गवाश्वयोरन्यापोहेन<sup id="fnref:63"><a href="#fn:63" class="footnote-ref" role="doc-noteref">63</a></sup> व्यवस्थाप्यमानयोः अगावोऽनश्वाश्च हस्त्यादयः अपोह्यास्तुल्या भूयांसो भवन्ति । असाधारणस्तु एकः गौरश्वे, गवि चाश्वोऽतिरिच्यते । तत्रैकापोह्यभदात् गवाश्वयोर्भेदो भवतु ! भूयसामपोह्यानामभेदादभेदो वा भवतु ! इति विचारणायां, “विप्रतिषिद्धधर्मसमवाये भूयसां स्यात्सधर्मत्वं” इत्यभेद एव न्याय्यो भवेत् ॥
अपोहानां साङ्कर्यं दुर्वारम्<br>
अथासाधारण्यात्<sup id="fnref:64"><a href="#fn:64" class="footnote-ref" role="doc-noteref">64</a></sup> अश्वापोह एव गोऽपोह इष्यते, स<sup id="fnref:65"><a href="#fn:65" class="footnote-ref" role="doc-noteref">65</a></sup> तर्हि सिंहादावप्यस्तीति सोऽपीदानीं गौर्भवेत् ॥</p>
<p>अथाश्वादिविशेषोद्धोषरहितमगोरूपं व्यवच्छेद्यमुच्यते, तत् प्रत्येकं<sup id="fnref:66"><a href="#fn:66" class="footnote-ref" role="doc-noteref">66</a></sup> ग्रहीतुमशक्यं, आनन्त्यात् । वर्गीकरणकारणं च किञ्चिन्नास्त्येव । न हि सर्वेषामगवामश्वादीनामेकदेशत्वं, एककालत्वं वा समस्ति ॥
अपोहकल्पनावैय्यर्थ्यम्<br>
अथ गोप्रतिषेध<sup id="fnref:67"><a href="#fn:67" class="footnote-ref" role="doc-noteref">67</a></sup> एव वर्गीकरणहेतुरिष्यते, हन्त तर्हि गौः पूर्वसिद्ध एषितव्यः, यत्प्रतिषेधेनागावः प्रतीयेरन् । पूर्वसिद्धे च गवि लब्धे किमगोभिः, किं वा तदपोहेन प्रयोजनम् ?</p>
<p>पूर्वसिद्धं गोस्वलक्षणमस्त्येवेति<sup id="fnref:68"><a href="#fn:68" class="footnote-ref" role="doc-noteref">68</a></sup> चेत्—न—तेन व्यवहाराभावात् । गोसामान्ये तु पूर्वसिद्धे मुधाऽपोहप्रयत्न इत्युक्तम् ॥
अपोहवादेऽन्योन्याश्रयः<br>
अथ गोसामान्यमगोप्रतिषेधेन सिद्ध्यति, तदा दुस्तरमितरेतराश्रयम् अगोनिषेधेन गोसिद्धिः, गोसिद्ध्या चागोनिषेधसिद्धिरिति । तस्मादपोह्यस्यैव निरूपयितुमशक्यत्वात् न तद्भेदादपोहभेदः सिद्ध्यति ॥
अश्वादीनामपोह्यत्वमप्यसम्भवि<br>
अपि चाश्वादयः सामान्यरूपेण वाऽपोह्येरन् ? तद्विशेषात्मना वा ?</p>
<p>न विशेषात्मना; तदनन्तत्वात्, अशब्दवाच्यत्वाच्च ॥</p>
<p>सामान्यात्मना तु तेषामप्यपोहरूपत्वादभावरूपत्वम् । कथं चा भावस्यैवाभावः क्रियेत । करणे वा प्रतिषेधद्वययोगात्<sup id="fnref:69"><a href="#fn:69" class="footnote-ref" role="doc-noteref">69</a></sup> विधिरवतिष्ठत इति विधिरूपः शब्दार्थः स्यात् ॥</p>
<p>अपोहात्मनश्च तुरगादेः योऽपोहः, स तस्माद्विलक्षणः ? अन्यथा वा ? वैलक्षण्ये तस्य भावात्मता भक्ते । अवैलक्षण्ये तु, यादृश एवापोह्यः तादृश एव तदपोह इति गौरप्यगौः स्यात् ॥
अपोहवादे सामानाधिकरण्यानुपपत्तिः<br>
किञ्च अपोहशब्दार्थपक्षे नीलमुत्पलमित्यादौ विशेषणविशेष्यभावसामानाधिकरण्यादिव्यवहारा विलुप्येरन् । न<sup id="fnref:70"><a href="#fn:70" class="footnote-ref" role="doc-noteref">70</a></sup> हि एकस्मिन्नर्थे द्वयोरपोहयोर्वृत्तिरुपपद्यते । न<sup id="fnref:71"><a href="#fn:71" class="footnote-ref" role="doc-noteref">71</a></sup> चैकः कश्चिदर्थोऽस्ति, यत्र तयोर्वृत्तिः; स्वलक्षणस्याशब्दार्थत्वात्, अन्यस्य चासम्भवात् । न च वृत्तिरपि का चिदस्ति ॥
सदादिपदानामवाचकत्वप्रसङ्गः<br>
सद्ज्ञेयादिशब्दानां अपोह्यनिरूपणासम्भवात् नापोहवाचित्वम् । न ह्यसदज्ञेयं वा किञ्चिदवगतम्, यत् व्यवच्छिद्येत । ज्ञातं चेत्सदेव तत्, ज्ञेयं चेति । अतः कथं सच्छब्देन सदेव, ज्ञेयशब्देन च ज्ञेयमेवापोह्यते । अज्ञातं तु न नितरामपोह्यम् । कत्पितं तु तत् वक्तुमशक्यम्, कल्पनयैव सत्त्वात्, ज्ञेयत्वाच्च ॥
अपोहपदस्यार्थो दुर्वचः<br>
अपोहशब्दस्य किं वाच्यमिति चिन्त्यम् । अनपोहो<sup id="fnref:72"><a href="#fn:72" class="footnote-ref" role="doc-noteref">72</a></sup> न भवती  त्यपोहः । कश्चायमनपोहः ? कथं वाऽसौ न भवति ? अभवन् वा किमवशिष्यते ? इति सर्वमवाचकम् ॥
अपोहस्य पदार्थत्वासम्भवः<br>
प्रतिषेधवाचिनां च नञादिपदानां का<sup id="fnref:73"><a href="#fn:73" class="footnote-ref" role="doc-noteref">73</a></sup> वार्ता—अत्र न भवतीति ? नेति कोऽर्थः ? उपसर्गनिपातानां<sup id="fnref:74"><a href="#fn:74" class="footnote-ref" role="doc-noteref">74</a></sup> च कथमपोहविषयत्वम् ? आख्यातशब्दानां च पचतीत्यादीनामपोहो दुरुपपादः ॥</p>
<p>नाम्नामेव जातिशब्दानां अपोहविषयत्वमिष्यते, येषां भवन्तो जातिवाचित्वं, तद्वद्वाचित्वं वा प्रतिपद्यन्त इति चेत्—ततोऽन्येषां तर्हि का वार्ता ? बाह्यार्थवाचित्वे<sup id="fnref:75"><a href="#fn:75" class="footnote-ref" role="doc-noteref">75</a></sup> जातिशब्देषु को द्वेषः ? निरालम्बनत्वे, ज्ञानांशाबलम्बनत्वे वा जातिशब्दानामपि तदेवास्तु, किमपोहवादप्रमादेन ?</p>
<p>यथैव प्रतिभामात्रं वाक्यार्थ इति कल्पितः ।<sup id="fnref:76"><a href="#fn:76" class="footnote-ref" role="doc-noteref">76</a></sup><br>
पदार्थोऽपि तथैवास्तु किमपोहाग्रहेण वः ॥</p>
<p>इत्यादिदूषणौदार्यं अपोहे बहुदर्शितम् ।<br>
अतः शब्दार्थतामस्य वदेयुः सौगताः कथम् ? ॥</p>
<p>—बौद्धैः भट्टोक्तदूषणोद्धारः—  अपोहस्य विलक्षेणत्वम्<br>
उच्यते—तदेतदविदितबौद्धसिद्धान्तानामभिधानम् ॥</p>
<p>अपोहो यदि भावात्मा बहिरभ्युपगम्यते ।<br>
ततो भवति भावत्कं वाग्जालं, न त्वसौ तथा ॥</p>
<p>किन्तु खल्वयमान्तरो ज्ञानात्मा सौगतानामपोहः सम्मतः ॥</p>
<p><sup id="fnref:77"><a href="#fn:77" class="footnote-ref" role="doc-noteref">77</a></sup> तथाऽभ्युपगमे चेयमपोहवाचोयुक्तिः ? स्वांशविषयं पदार्थज्ञानानामित्येतावदेव वक्तुमुचितम् ॥</p>
<p>एतदपि नास्ति; नायमान्तरः, न बाह्योऽपोहः । किन्तु ज्ञानार्थाभ्यामन्य एव ॥
शब्दार्थस्यावास्तवत्वम्<br>
ननु यद्विद्यते नान्तः न बहिः परमार्थतः ।<br>
तन्न<sup id="fnref:78"><a href="#fn:78" class="footnote-ref" role="doc-noteref">78</a></sup> विद्यत एवेति कथं शब्दार्थ उच्यते ॥</p>
<p>पारमार्थिकशब्दार्थसमर्थनपिपासिताः<sup id="fnref:79"><a href="#fn:79" class="footnote-ref" role="doc-noteref">79</a></sup> ।<br>
नेहागताः स्मो येनैवं अनुयुज्येमहि त्वया ॥</p>
<p>यत एव तन्नान्तर्बहिरस्ति, तत एव मिथ्येति काल्पनिकमिति च गीयते । किं पुनस्तत् ? आरोपितं किञ्चिदाकारमात्रं विकल्पोपरञ्जकम् ॥
अपोहस्यावस्तुत्वम्<br>
ननु ! बाह्यार्थव्यतिरेकेण किमीयः—किंसम्बन्धी ॥किमीय आकारः आन्तरस्य ज्ञानस्यो परञ्जक उच्यते—दृश्यच्छायैवानुरञ्जिका विकल्पानां, न दृश्योऽर्थः ।  व्यावृत्तं हि वस्तु दर्शनानां विषयः । तच्च स्प्रष्टुमक्षमा विकल्पा इत्युक्तम्  [प्र। सं। २४०]  ॥ अथ तच्छायामबलम्बमाना विकल्पा व्यावृत्तस्याग्रहणात् व्यावृत्तिविषया उच्यन्ते ॥
विकल्पविषयस्य व्यावृत्तेरवस्तुत्वम्<br>
ननु ! व्यावृत्तितद्वतोरभेदात् या व्यावृत्तिः, यच्च व्यावृत्तं स्वलक्षणं तदेकमेवेति व्यावृत्तिग्राहिभिर्विकल्पैर्व्यावृत्तमपि गृहीतं स्यादिति दर्शनतुल्या<sup id="fnref:80"><a href="#fn:80" class="footnote-ref" role="doc-noteref">80</a></sup> एव ते भवेयुः—नैतदेवम्—न विकल्पैर्व्यावृत्तं वस्तु गृह्यते । न च पारमार्थिकी व्यावृत्तिः; अपि तु कश्चिदारोपित आकारः । वास्तवत्वे हि व्यावृत्तेः, वस्तुसंस्पर्शिन एते दोषाः प्रादुष्युः । न त्वसौ तथेत्युक्तम् ॥
निर्विकल्पविषयस्य वस्तुत्वम्<br>
अत एव यत् के चन पर्यचूचुदन् किल, व्यावृत्तग्रहणपक्षे त्रितयग्रहणं<sup id="fnref:81"><a href="#fn:81" class="footnote-ref" role="doc-noteref">81</a></sup> प्राप्नोति—यत् व्यावृत्तं, येन च निमित्तेन व्यावृत्तं, यतश्च व्यावृत्तमिति । न च त्रितयग्रहणमस्तीत्यतः कथं व्यावृत्तग्रहणमिति—तदप्यपास्तं भवति —यदि हि व्यावृत्तं गृह्णीम इत्येवमुल्लेखो<sup id="fnref:82"><a href="#fn:82" class="footnote-ref" role="doc-noteref">82</a></sup> भवेत् व्यवहर्तृजनस्य, तदैवमसौ पर्यनुयुज्येत, न त्वेवमस्तीत्यचोद्यमेतत् ॥
विकल्पानामारोपिताकारविषयत्वम्<br>
नन्वेवमारोपिताकारविषया एव विकल्पा उक्ता भवन्ति । व्यावृत्तिविषयत्ववाचोयुक्तिरनन्वितेत्युक्तम्—समाहितमेतत्  [प्र—सं] —  दर्शनपृष्ठभाविभिः गौरित्यादिविकल्पैः अर्थक्रियाकारित्वं हि सत्त्वम् । तच्च प्रतिवस्तु भिन्नम् ॥अतत्कार्यपरावृत्ता आकारा उल्लिख्यन्ते । न हि गोविकल्पैरतत्कार्याणामश्वादीनामुल्लेखः, स्वलक्षणं च स्पृश्यते । सामान्यं च वास्तवं नास्ति । तस्मादतत्कार्यपरावृत्तिविषयत्वमेव विकल्पानामवतिष्ठते—इत्येवं युक्त्या तेषामपोहविषयत्वमुच्यते, न<sup id="fnref:83"><a href="#fn:83" class="footnote-ref" role="doc-noteref">83</a></sup> प्रतिपत्तितः ॥
विकल्पनिर्विकल्पवैलक्षण्यम्<br>
ननु ! अतत्कार्यपरावृत्तमिव सजातीयव्यावृत्तमपि दृश्यस्वरूपम् । तत्र सजातीय विजातीयव्यावृत्तमप्याकारमुल्लिखेयुः । न<sup id="fnref:84"><a href="#fn:84" class="footnote-ref" role="doc-noteref">84</a></sup> हि सजातीयविजातीयव्यावृत्ती, स्वलक्षणं चान्यत् । न चैकतराकारोल्लेखननियमन हेतुमुत्पश्यामः ॥</p>
<p>धीमन् ! मैवं मंस्थाः । निश्चयात्मानो निर्विकल्पाः । सजातीयविजातीयव्यावृत्ताकारोल्लेखे च सर्वात्मना तन्निश्चयात् विकल्पान्तराणां शब्दान्तराणां चाप्रवृत्तिः स्पात् । तथा च गौरिति शब्दादुत्पद्यमानो विजातीयव्यावृत्ताकारोल्लेख्येव विकल्पः संवेद्यते,शब्दःखलु सामान्यविषयः, अतस्तेन सजातीयव्यावृत्तिः न बोध्येत ॥ न सजातीयव्यावृत्तोल्लेखी । तुल्यविषयाश्च विकल्पैः शब्दा इत्यन्यापोहविषयास्त उच्यन्ते ॥</p>
<p>सोऽयमारोपिताकारो न बहिः, आरोपितत्वादेव । नान्तः, अबोधरूपत्वात् । अतश्चासौ न किञ्चिदेव । न किञ्चिदपि भवन् अपोह इति  फलत<sup id="fnref:85"><a href="#fn:85" class="footnote-ref" role="doc-noteref">85</a></sup> उपचर्यते । अतश्च बाह्यमपोहमाश्रित्य दूषणोपन्यासे कण्ठ शोषमनुभवन् अस्थाने क्लिष्टो देवानाम्पियः ॥
बाह्यस्य विकल्पविषयस्य अवस्तुत्वम्<br>
अपि च विकल्पभूमिः अर्थः विकल्पान्तरसन्निधापितभावाभावाक्षेपी नियतरूपो बाह्यसदृशश्च प्रतीयते । न चेदं रूपत्रयमपि<sup id="fnref:86"><a href="#fn:86" class="footnote-ref" role="doc-noteref">86</a></sup> बाह्ये वस्तुनि युज्यते । बाह्यस्य हि वस्तुनः स्वरूपेणावगतस्य न विकल्पान्तरोपनीतभावसम्बन्ध उपपद्यते, वैयर्थ्यात् । नाप्यभावसम्बन्धः, विप्रतिषेधात् । नियतरूपता च विकल्पविषयस्य “गौरेव, नाश्वः” इत्येवमवगम्यमाना वस्त्वन्तरव्यवच्छेदमन्तरेण नावकल्पत इति बलात् व्यवच्छेदविषयत्वम् । अन्यथा नियमपरिच्छेदासम्भवात् । सन्दिग्धं च वस्तु न गृह्यते ॥</p>
<p>एवं बाह्यवस्तुविषयत्वे च निरस्ते विकल्पानां “एकस्यार्थस्वभावस्य” इति न्यायेन  [पु। १४]  पौनरुक्त्यादबाह्यविषयत्वं<sup id="fnref:87"><a href="#fn:87" class="footnote-ref" role="doc-noteref">87</a></sup> ख्याय्यम् । अबाह्यं चारोपितं रूपम् । तच्च बाह्यवदवभासते । न च व्यावृत्तिच्छायमपहाय बाह्यारोपितयोः—बाह्यस्य आरोपितस्य च ॥बाह्यारोपितयोः सादृश्यमन्यदस्तीति व्यावृत्तिविषया एव विकल्पाः फलतो भवन्ति ॥
विकल्पानां व्यावृत्तिविषयत्वम्<br>
यद्यपि विधिरूपेण गौरश्व इति तेषां प्रवृत्तिः; तथापि नीतिविदोऽन्यापोहविषयानेव तान् व्यवस्थापयन्ति । यथोक्तं<sup id="fnref:88"><a href="#fn:88" class="footnote-ref" role="doc-noteref">88</a></sup> “व्याख्यातारः  खल्वेवं विवेचयन्ति, न व्यवहर्तारः” इति । सोऽयं नान्तरः, न बाह्यः; अन्य एव कश्चिदारोपित आकारो व्यावृत्तिच्छायायोगादपोहशब्दर्थ उच्यते —इतीयमसत्ख्यातिवादगर्भा सरणिः ॥
अपोहस्य ज्ञानकारविशेषत्वपक्षः<br>
अथवा विकल्पप्रतिबिम्बकं ज्ञानाकारमात्रकमेव तदबाह्यमपि विचित्रवासनाभेदोपाहितरूपभेदं बाह्यवदवभासमानं लोकयात्रां बिभर्ति । व्यावृत्तिच्छायायोगाच्च तदपोह इति व्यवहियते । सेयमात्मख्यातिगर्भा सरणिः ॥
विकल्पानामवस्तुविषयत्वेऽपि प्रवृत्त्युपपत्तिः<br>
ननु ! उभयथाऽपि वस्तुविषयत्वाभावे विकल्पानां कथं वस्तुनि व्यवहर्तारः प्रवर्तन्ते ? दृष्टेऽपि<sup id="fnref:89"><a href="#fn:89" class="footnote-ref" role="doc-noteref">89</a></sup> क्वचिद्वस्तुनि तृणादौ प्रवृत्त्यभावात् । अर्थित्वं तु प्रवृत्तेः कारणम् ॥
अपोहपक्षे प्रवृत्त्युपपादनम्<br>
ननु ! अर्थितावत् दर्शनमपि कारणमेव । अर्थिनोऽप्यपश्यतस्तत्र प्रवृत्त्यभावात् । अपोहपक्षे च प्रवृत्तस्य वस्तुप्राप्तिः कथमिति वक्तव्यम् —उच्यते—प्रवृत्तिस्तावत् दृश्यविकल्प्ययोः एकीकरणनिबन्धना  [प्र-सं। ६९]  । दृश्यदर्शनानन्तरमुत्पन्ने विकल्पे विकल्पतया न प्रतिपद्यते प्रमाता । दर्शनानन्तर्यविप्रलब्धस्तु दृश्यमेव गृहीतं मन्यते । तदभिमानेन च प्रवर्तते । इदं तदेकीकरणमाहुः, दृश्यविकल्ययोर्भेदेन वस्तुनो दृश्यात् विकल्पो यन्न गृह्यते; न पुनः भिन्नयोरभेदाध्यवसाय एकीकरण  मिष्यते । दृश्याद्विभिन्नस्य विकल्प्यस्य शुक्तेरिव रजतस्य निर्देष्टुमशक्यत्वात् । अभेदाध्यवसाये चोपायाभावात् । नाभेदाध्यवसाये दर्शनमुपायः, विकल्पाविषयत्वात् । न विकल्पः, दृश्यविषयत्वात् । तस्मात् भेदानध्यवसायादेव प्रवृत्तिः ॥
विकल्पस्य अर्थप्रापकत्वप्रकारः<br>
प्राप्तिरपि दृश्यस्यैवार्थक्रियाकारिणो वस्तुनः, पारम्पर्येण तन्मूलत्वात्कार्यप्रबन्धस्य । दृश्याद्दर्शनं, ततो विकल्पः, ततः प्रवृत्तिरिति । अर्थं हि मूलवर्तिनमुपलभ्य प्रवर्तमानस्तमाप्नोति । अपवरकनिहितमणिप्रसृतायां<sup id="fnref:90"><a href="#fn:90" class="footnote-ref" role="doc-noteref">90</a></sup> कुञ्चिकाविवरनिर्गतायामिव प्रभायां मणिबुध्या प्रवर्तमानः । यत्र तु मूलेऽप्यर्थो नास्ति, तत्र व्यामोहात् प्रवर्तमानः विप्रलभ्यत एव, दीपप्रभायामिव तथैव मणिबुद्ध्या प्रवर्तमानः ॥
अर्थप्राप्त्यादीनामाभिमानिकत्वम्<br>
एवं च बाह्यवस्तुसंस्पर्शशून्येष्वपि विकल्पेषु समुल्लिखितेषु “बाह्योऽर्थो मया प्रतिपन्नः”, “तत्र चाहं प्रवृत्तः”, “स च मया प्राप्तः”, इत्यभिमानो भवति लौकिकानाम् । न त्वयमर्थाध्यवसायमूलः । तदुक्तं “यथाऽध्यवसायमतत्त्वात्, यथा तत्त्वं चानध्यवसायात्” इति । “स्वप्रतिभासेऽनर्थेऽर्थाध्यवसायात् प्रवृत्तिः” इत्यत्रापि ग्रन्थे अर्थाध्यवसायः भेदानध्यवसाय एव व्याख्येयः । एवं दृश्यविकल्प्यावथौ एकीकृत्य प्रवर्तते, प्राप्नोति चार्थमिति ॥</p>
<p>तदेवमेव लोकस्य व्यवहारोऽबकल्पते ।<br>
विवेकिनापि<sup id="fnref:91"><a href="#fn:91" class="footnote-ref" role="doc-noteref">91</a></sup> बोढव्या लोकयात्रा च लोकवत् ॥</p>
<p>अपोहवादोपसंहारः<br>
तस्माद्विकल्पप्रतिबिम्बकस्य<br>
शब्दार्थतामाहुरपोहनाम्नः ।<br>
प्रतीतिमार्गस्त्वविविच्यमानः<br>
जनस्य जातिभ्रममातनोति ॥</p>
<p>यावांश्च कश्चिन्न्नियमप्रकारः<sup id="fnref:92"><a href="#fn:92" class="footnote-ref" role="doc-noteref">92</a></sup><br>
प्रवर्तते जातिषु वृत्त्यवृत्त्योः ।<br>
तावानपोहेष्वपि तुल्य एव<br>
भवत्यवस्तुत्वकृतस्तु भेदः ॥</p>
<p>तुल्येऽपि भेदे, शमने<sup id="fnref:93"><a href="#fn:93" class="footnote-ref" role="doc-noteref">93</a></sup> ज्वरादेः<br>
काश्चिद्यथैवौषधयः समर्थाः ।<br>
सामान्यशून्या अपि तद्वदेव<br>
स्युर्व्यक्तयः कार्यविशेषशक्ताः ॥</p>
<p>विशेषणादिव्यवहारकॢप्तिः<sup id="fnref:94"><a href="#fn:94" class="footnote-ref" role="doc-noteref">94</a></sup><br>
तुच्छेऽप्यपोहे न न युज्यते नः ।<br>
अतश्च मा कारि भवद्भिरेषा<br>
जात्याकृतिव्यक्तिपदार्थचिन्ता ॥</p>
<p>—सिद्धान्तः—
अपोहस्याप्रामाणिकत्वम्<br>
अत्राभिधीयते—किं जात्यादेर्बाह्यस्य शब्दार्थस्यासत्त्वात् अपोहपक्षपातः ? उत प्रतीतिबलादेव ? इति ॥</p>
<p>प्रतीतिस्तावत् अपोहविषया भवद्भिरेव नाङ्गीकृतेति<sup id="fnref:95"><a href="#fn:95" class="footnote-ref" role="doc-noteref">95</a></sup> किमत्र कलहेन ॥
जातेः प्रत्यक्षसिद्धत्वम्<br>
नापि जात्यादेरसत्त्वम्, इन्द्रियार्थसन्निकर्षोत्पन्नबाधसन्देहरहितप्रत्य यगम्यत्वात्, स्वलक्षणवत् ॥</p>
<p>आद्यमेव हि विज्ञानं अर्थसंस्पर्शि चाक्षुषम् ।<br>
न तदुत्तरभावीति किमिदं राजशासनम् ॥</p>
<p>जातेः निर्विकल्पकविषयत्वे अविरोधः<br>
तदेवास्तु प्रमाणं वा, तेनापि त्ववगम्यते ।<br>
व्यावृत्तं वस्तुनो रूपं नानुगामीति का प्रमा ?</p>
<p>तथाहि—निर्विकल्पककालस्यातिसूक्ष्मत्वात् किं प्रतिभासते ? किं न प्रतिभासते ? इति कथमेष कलिरावयोरुपशाम्यतु<sup id="fnref:96"><a href="#fn:96" class="footnote-ref" role="doc-noteref">96</a></sup> ! भवान् ब्रूते—  व्यावृत्तमेव भातीति । अहं ब्रुवे—अनुवृत्तमपि प्रतिभातीति । एवं कलहायमानयोरावयोः कः परिच्छेदः ? न खलु शपथस्य, क्रोशपातस्य वैषविषयः । तस्मात् निर्विकल्पकानन्तरोत्पन्नस्थूलकालकार्यपर्यालोचनया तद्व्यवस्था<sup id="fnref:97"><a href="#fn:97" class="footnote-ref" role="doc-noteref">97</a></sup> कर्तव्या ॥
निर्विकल्पस्य स्वलक्षणविषयत्वासम्भवः<br>
तत्र च—</p>
<p>भवेद्यदि विशेषैकविषयं निर्विकल्पकम् ।<br>
सामान्याध्यवसायोऽयं अकस्मात्कथमुद्भवेत् ॥</p>
<p>शाब्द एष विकल्प इति चेत्—मैवम्—<sup id="fnref:98"><a href="#fn:98" class="footnote-ref" role="doc-noteref">98</a></sup></p>
<p>पश्यत्यनुगतं रूपं अविज्ञातेऽपि वाचके ।<br>
दाक्षिणात्य इवाकस्मात् पश्यन्नुष्ट्रपरम्पराम् ॥</p>
<p>अनवगतशब्दार्थसम्बन्धोऽप्यभिनवानेकपदार्थसन्निधाने तेषामनुगतं च व्यावृत्तं च पश्यत्येव रूपम् ॥
निर्विकल्पकस्य विशेषमात्रविषयकत्वमनुभवविरुद्धम्<br>
अपि च प्रथमाक्षिसन्निपात एवाङ्गुलिचतुष्टयमवलोक्यमानं अन्यो न्यगामिना च रूपेणावगम्यते । तत्कथं केवलविशेषाबलम्बी चाक्षुषः प्रत्ययः ?
निर्विकल्पकस्य जात्यादिविषयत्वे अनुभवः प्रमाणम्<br>
अपि च पुराणशाबलेयपिण्डमवलोकयतः कालान्तरे बाहुलेयं पिण्डं पश्यतः पूर्ददृष्टशाबलेयपिण्डविषयं स्मरणमुत्पद्यमानं संवेद्यते । तस्मात्  सामान्यानवगमो नोपपद्यते । अन्यस्मिन्नसाधारणे स्वलक्षणे दृष्टेऽन्यस्मारणस्य किं वर्तते ? अस्ति च तत् । तेन मन्यामहे दृष्टमुभयानुगत रूपमिति ॥
अनुवृत्तप्रत्ययोऽपि प्रत्यक्षस्य जात्यादिविषयत्वे प्रमाणम्<br>
किञ्च<sup id="fnref:99"><a href="#fn:99" class="footnote-ref" role="doc-noteref">99</a></sup> व्यक्त्यन्तरदर्शनेऽपि स एवायं गौरिति प्रत्यभिज्ञायते । तस्याश्च प्रामाण्यं दर्शितम्; दर्शयिष्यते च विस्तरतः क्षणभङ्गभङ्गे । तस्मात् अनुगतरूपविषयैव सा प्रत्यभिज्ञा, व्यक्तिभेदस्य विस्पष्टसिद्धत्वात् ॥
राश्यादिदर्शनानां सामान्यविषयकत्वमेव स्वरसम्<br>
यत्र च लघुतरपरिमाणतिलमुद्गादिप्रचयसन्निधाने विच्छिन्न सिक्थस्वलक्षणं<sup id="fnref:100"><a href="#fn:100" class="footnote-ref" role="doc-noteref">100</a></sup> नास्ति, तत्रानुवृत्तमेव रूपमिन्द्रियेण गृह्यते । अतः निर्विकल्पकवेलायामेव व्यावृत्तवत् अनुगतरूपावभासान्न सामान्यापह्नवो युक्तः । प्रथमाक्षसन्निपातेऽपि तुल्यत्वमवगम्यते नानात्वं चेति सामान्य<sup id="fnref:101"><a href="#fn:101" class="footnote-ref" role="doc-noteref">101</a></sup> भेदौ द्वावपि वास्तवौ ॥
सामान्यग्रहणे तदाश्रयनिखिलव्यक्तिग्रहणमपेक्षितम्<br>
<sup id="fnref:102"><a href="#fn:102" class="footnote-ref" role="doc-noteref">102</a></sup><sup id="fnref:103"><a href="#fn:103" class="footnote-ref" role="doc-noteref">103</a></sup>सामान्यमिदमित्येवं<sup id="fnref:104"><a href="#fn:104" class="footnote-ref" role="doc-noteref">104</a></sup> कुतस्तत्रानुपग्रहः ?<br>
व्यावृत्तमिदमित्येवं किं वा बुद्धिः स्वलक्षणे ?</p>
<p>समानवृत्तिसापेक्षं न च सामान्यवेदनम् ।<br>
तत्र सन्निहितत्वात्तु व्यक्तिवन्नानुपग्रहः ॥</p>
<p>समानवृत्त्यपेक्षत्वात् सामान्यस्यानुपग्रहे ।<br>
विशेषोऽपि हि मा ग्राहि व्यावृत्तिं स ह्यपेक्षते ॥</p>
<p>अनुवृत्तिर्हि येष्वस्य का तेषां ग्रहणे गतिः ?<br>
व्यावृत्तिरपि येभ्योऽस्य या तेषां ग्रहणे गतिः ॥</p>
<p>व्यावृत्त्यनुवृत्त्यो रुभयोरपि ग्राह्यत्वम्<br>
अथानुवृत्तिव्यावृत्तिनैरपेक्ष्येण केवलम् ।<br>
वस्त्वेव गृह्यते कामं, कीदृक् तदिति कथ्यताम् ॥</p>
<p>निर्विकल्पकवेलायां निर्देष्टुं तन्न शक्यते ।<br>
तदुत्थास्तूभयत्रापि साक्ष्यं ददति निश्चयाः ॥</p>
<p>वस्तुनोऽङ्गीकृता प्राज्ञैः अत एवोभयात्मता ।<br>
यौ ब्रूतस्त्वेकरूपत्वं तावुभावपि बालिशौ ॥</p>
<p>एकत्र सामान्यविशेषयोस्समावेशे विरोधाभावः<br>
यदप्यभिहितम्—इतरेतरविरुद्धरूपसमावेश एकत्र वस्तुनि नोपपद्यत इति—तदपि न सम्यक् ॥</p>
<p>परस्परविरोधोऽपि नास्तीह तदवेदनात्<sup id="fnref:105"><a href="#fn:105" class="footnote-ref" role="doc-noteref">105</a></sup> ।<br>
एकबाधेन नान्यत्र धीः शुक्तिरजतादिवत् ॥</p>
<p>यत्र हि विरोधो भवति, तत्रैकतररूपोपमर्देन रूपान्तरमुपलभ्यते । प्रकृते तु नैवमिति को विरोधार्थः ?</p>
<p>छायातपावपि यद्येकत्र दृश्येते, किं केन विरुद्धमभिधीयेत ? अदर्शनात्तु तद्विरुद्धमुक्तम् । न चैवमिहादर्शनमित्यविरोधः ॥
सामान्यविशेषयोस्सत्यत्वम्<br>
अत एवेह मिथ्यात्वं एति नान्यतरा मतिः ।<br>
न ह्यन्योन्योपमर्देन बुद्धिद्वितयसम्भवः ॥</p>
<p>तथा चाह— [श्लो। वा। १-१-५, आकृतिवादे, श्लो। ५७]
“
यथा कल्माषवर्णस्य यथेष्ट वर्णनिश्चयः ।<br>
चित्रत्वात्, वस्तुनोऽप्येवं भेदाभेदावधारणा इति ॥</p>
<p>”<br>
इत्येवमविरोधेन भेदाभेदावधारणात् ।<br>
उभयात्मकतैवास्तु<sup id="fnref:106"><a href="#fn:106" class="footnote-ref" role="doc-noteref">106</a></sup> वस्तूनां भट्टपक्षवत् ॥</p>
<p>एतत्तु वृत्तिविकल्पादिभ्यः बिभ्यतेवाभ्युपरतं तत्रभवतेति<sup id="fnref:107"><a href="#fn:107" class="footnote-ref" role="doc-noteref">107</a></sup> तिष्ठतु तावत्, किमत्र विमर्देन !
भाट्टवत् न वस्तूनामुभयात्मकत्वम्<br>
व्यक्तिव्यतिरिक्तैव जातिः व्यक्तिषु वर्तत इति ब्रुमः ॥</p>
<p>यच्च वृत्तिविकल्पादिदूषणं तत्र वर्णितम् ।<br>
तत् प्रत्यक्षमहिम्नैव सर्वं प्रतिहतं भवेत् ॥</p>
<p>विशेषातिरिक्तसामान्यग्रहणसम्भवः<br>
यत्तावदवादि—भेदेन कुवलयामलकादिवत् अनवभासनादिति—तत्र प्रतीतिभेदो दर्शित  [प्। ७]  एव ॥
सामान्यविशेषयोस्समानदेशत्वं नान्यतरापलापकम्<br>
यत्तु देशभेदेनाग्रहणात्, तदग्रहे तद्ब्रध्यभावादिति  [प्। ७]  तत्र तदाश्रितत्वं कारणं जातेः, न त्वसत्त्वम् । व्यक्तिवृत्तित्वाज्जातेः पृथग्देशतयाऽनुपलम्भः, तदग्रहे तदग्रहो वा; न पुनस्तवतिरिक्ताया अभावादेवेति<sup id="fnref:108"><a href="#fn:108" class="footnote-ref" role="doc-noteref">108</a></sup> ॥
जातेर्वृत्त्यनुपपत्तिपरिहारः<br>
यदप्युक्तं  [प्। ७]  वृत्त्यनुपपत्तेरिति, तत्राप्युच्यते—प्रतिपिण्डं कार्त्स्न्येन जातिर्वर्तत इति । पिण्डान्तरे तदुपलम्भो न स्यादिति चेत्, किं कुर्मः ? कमुपलभामहे ? पिण्डान्तरेऽपि तदुपलम्भोऽस्त्येव । कथं च भवन्तमेनं<sup id="fnref:109"><a href="#fn:109" class="footnote-ref" role="doc-noteref">109</a></sup> निह्नुमहे ? एकदेशास्तु जातेर्न सन्त्येव, यैरस्या वर्तनं ब्रूमः ॥</p>
<p>क्वेदमन्यत्र दृष्टं चेत्, अहो निपुणता तव !<br>
दृष्टान्तं याचसे यस्त्वं प्रत्यक्षेऽप्यनुमानवत् ॥</p>
<p>सामान्यविषयकवृत्तिव्यवहारप्रदर्शनम्<br>
किन्नामधेयैषा वृत्तिरिति चेत्, न<sup id="fnref:110"><a href="#fn:110" class="footnote-ref" role="doc-noteref">110</a></sup> नामधेयं अस्या जानीमः । पिण्डसमवेता जातिरित्येतावदेव प्रचक्ष्महे ॥
समवायस्य दुरपह्नवत्वम्<br>
ननु ! अयुतसिद्धयोः सम्बन्धः समवायः । स च विप्रतिषेधादेव निरस्तः  [प्। ८] —न शक्यते निरसितुम्—</p>
<p>प्रतीतिभेदाद्भेदोऽस्ति देशभेदस्तु नेष्यते ।<br>
तेनात्र कल्प्यते वृत्तिः समवायः स उच्यते ॥</p>
<p>अवयवावयविनोः, गुणगुणिनोश्चेयमेव वृत्तिः । तयोरर्थान्तरत्वमुपरिष्टाद्दर्शयिष्यते । दर्शितं च अमुनैव मार्गेण देशभेदश्च तयोर्नास्तीति विस्पष्टमयुतसिद्धत्वम् ॥
जातिव्यक्त्योस्सम्बन्धोपपादनम्<br>
यदप्युच्यते  [प्।-८अ] — “
नानिष्पन्नस्य सम्बन्धः, निष्पत्तौ युतसिद्धता</p>
<p>” इति—तदपि परिहृतमाचार्यैः<sup id="fnref:111"><a href="#fn:111" class="footnote-ref" role="doc-noteref">111</a></sup> “जातं च सम्बद्धं चेत्येकः कालः” इति वदद्भिः । सर्वं चैतदबाधितप्रतीतिबलात् कल्प्यते, न स्वशास्त्रपरिभाषया ॥
विभुद्वयसम्बन्धासम्भवः<br>
विभूनामपि सम्बन्धः परस्परमसम्भवादेव नेष्यते, न स्वशास्त्र परिभाषणात् । न संयोगः, तेषामप्राप्तेरभावात् । अप्राप्तिपूर्विका हि प्राप्तिः संयोगः । न समवायः, तदाश्रितस्य<sup id="fnref:112"><a href="#fn:112" class="footnote-ref" role="doc-noteref">112</a></sup> तस्यानुपलम्भादित्यलं प्रसङ्गेन !
जातिव्यक्त्योस्सम्बन्धस्य विलक्षणत्वम्<br>
ये<sup id="fnref:113"><a href="#fn:113" class="footnote-ref" role="doc-noteref">113</a></sup> चेह वृत्ती स्रक्सूत्रभूतकण्ठगुणादिषु ।<br>
जात्यादीनामनंशत्वात् ताभ्यां वृत्तिर्विलक्षणा ॥</p>
<p>तस्मात् वृत्त्यनुपपत्तेरित्यदूषणम् ॥
जातेराश्रयविकल्पानुपपत्तिपरिहारः<br>
यदपि सर्वगतत्वं पिण्डगतत्वं च विकल्प्य दूषितम्  [प्। ८ब्]  तदपि यत्किञ्चित् । यथा प्रतीतिरादिशति भगवती, तथा वयमभ्युपगच्छामः ॥</p>
<p>सर्वसर्वगता जातिरिति ताबदुपेयते ।<br>
सर्वत्राग्रहणं तस्याः व्यञ्जकव्यक्त्यसन्निधेः ॥</p>
<p>व्यक्तिर्व्यजकतामेति जातेर्दृष्ट्यैव नान्यथा ।<br>
दृष्टिर्यत्र यदा व्यक्तेः तदा तत्रैव तन्मतिः ॥</p>
<p>सर्वत्र विद्यते जातिः न तु सर्वत्र दृश्यते ।<br>
तदभिव्यञ्जिका यत्र व्यक्तिस्तत्रैव दृश्यते ॥</p>
<p>जातेस्सर्वसर्वगतत्वे प्रमाणम्<br>
व्यक्तेरन्यत्र सत्त्वे ऽस्य किं प्रमाणं ? तदुच्यते ।<br>
इहाप्यानीयमानायां गवि गोत्वोपलम्भनम् ॥</p>
<p>गोपिण्डेन सहैतस्याः न चागमनसम्भवः ।<br>
देहेनेवात्मनस्तस्मात्<sup id="fnref:114"><a href="#fn:114" class="footnote-ref" role="doc-noteref">114</a></sup> इहाप्यस्तित्वमिष्यताम् ॥</p>
<p>जातेस्सर्वगतत्वेऽपि न सर्वत्र सर्वदा तत्प्रतीतिः<br>
अभिव्यक्तिस्तु तत्काला यत्कालं व्यक्तिदर्शनम् ।<br>
तस्मात् सकृदभिव्यक्ता नान्यदाऽपि प्रतीयते ॥</p>
<p>अभिव्यक्तिश्च तद्देशा यद्देशा व्यक्तिरीक्ष्यते ।<br>
तस्मात्तस्मादभिव्यक्ता न देशेऽन्यत्र दृश्यते ॥</p>
<p>व्यक्तिसर्वगतत्वेऽपि स्वयूथ्यैः कैश्चिदाश्रिते ।<br>
भविष्यत्यद्य जातायां गवि गोधीस्तथा ग्रहात् ॥</p>
<p>जायमानैव हि व्यक्तिः जायते प्रतियोगिनी<sup id="fnref:115"><a href="#fn:115" class="footnote-ref" role="doc-noteref">115</a></sup> ।<br>
एक एव हि कालोऽस्याः जातेः सम्बन्धजन्मनोः ॥</p>
<p>नेह जातेः पुरोऽस्तित्वं न च सङ्क्रान्तिरन्यतः ।<br>
किन्तु स्वहेतोः सा व्यक्तिः तादृश्येवोपजायते ॥</p>
<p>वस्तूनां स्वरूपस्वभावविशेषाः प्रश्नातीताः<br>
कथमेतदितीदं च ये वा पर्यनुयुञ्जते ।<br>
इदमप्यपरं, हन्त ! तेन पर्यनुयुज्यताम् ॥</p>
<p>वृषः पिशङ्गो गौः कृष्णा सा च नीलतृणाशिनी ।<br>
ताभ्यायुत्पादितो वत्सः कथं भवति पाण्डरः ?</p>
<p>यथा रूपादिसम्बद्धा सा व्यक्तिरुपलभ्यते ।<br>
तथैव जातियुक्तेति का ते व्यसनसन्ततिः ?</p>
<p>अगोव्यावृत्ततायां वा नैष प्रश्नो निवर्तते ।<br>
कस्मादगोनिवृत्तं<sup id="fnref:116"><a href="#fn:116" class="footnote-ref" role="doc-noteref">116</a></sup> तत् अद्य जातं स्वलक्षणम् ॥</p>
<p>तस्माद्वस्तुस्वभावस्य विदित्वाऽननुयोज्यताम् ।<br>
चोद्यचुन्चुत्वमुत्सृज्य प्रतिपत्तिर्निरूप्यताम् ॥</p>
<p>प्रतिपत्तिश्च विशेषेष्विव सामान्येषु च निरपवादा दर्शितैव । तस्मात् विशेषवत् अप्रत्याख्येयं सामान्यम् ॥
व्यक्तिभिरेवानुवृत्तिज्ञानानिर्वाहः<br>
तत्रैतत्स्यात्—विशेषात्मन एव वस्तुनः सामान्यज्ञानजननशक्तियुक्तत्वात्<sup id="fnref:117"><a href="#fn:117" class="footnote-ref" role="doc-noteref">117</a></sup> किं सामान्यकल्पनयेति—तदयुक्तम्—विशेषवत् प्रत्यक्षत्वात् सामान्यस्य कः कल्पनार्थः ? यदि हि कार्यानुमेयं सामान्यं कल्पयेम, तत  एवमनुयुज्येमहि; कार्यस्याप्यन्यथासिद्धेः किं तत्कल्पनयेति । प्रत्यक्षे तु सामान्ये कोऽयमनुयोगः ?</p>
<p>का चेयमनुवृत्तिज्ञानोत्पादिका शक्तिः<sup id="fnref:118"><a href="#fn:118" class="footnote-ref" role="doc-noteref">118</a></sup> ? विशेषेभ्योऽव्यतिरिक्ता; व्यतिरिक्ता वा ? नित्या; अनित्या वा ? इति विकल्प्यमाना वाचोयुक्त्य न्तरेण जातिरेव कथिता भवति, न वा किञ्चिदिति यत्किञ्चिदेतत् ॥
व्यक्तिग्रहणवेलायामेव जातेरपि ग्रहणमावश्यकम्<br>
ननु ! यथा गोत्वादिजातिः नियतास्वेव<sup id="fnref:119"><a href="#fn:119" class="footnote-ref" role="doc-noteref">119</a></sup> व्यक्तिषु वर्तते, नासामञ्जस्येन, तथा काभिश्चिदेव व्यक्तिभिः काचिद्गवादिबुद्धिर्जन्यते इति— नैतदेवम्—विषयातिशयव्यतिरेकेण प्रत्ययातिशयानुपपत्तेः । उपायातिशये<sup id="fnref:120"><a href="#fn:120" class="footnote-ref" role="doc-noteref">120</a></sup> तु प्रत्ययातिशयकारिणीष्यमाणे विषयातिशयं प्रति को द्वेषः ? सिद्धे च विषयातिशये दुरपह्नवं सामान्यम् ॥
गवादिप्रत्ययानां सेनावनादिप्रत्ययवैलक्षण्यम्<br>
ननु च ! अनुवृत्तिबुद्धिः विनाऽपि सामान्यान्तरेण सामान्यान्तरेषु दृश्यत एवेति  [प्। १०]  कोऽत्र विस्रम्भः ? उच्यते—न चाशेषेण पञ्चाशद्भवितुमर्हति । यदि हि सेनावनादिप्रत्ययाः करितुरगधवखदिरादिव्यतिरिक्तमर्थमनपेक्ष्य जायमाना मिथ्या भवन्ति, किमेतावता घटादि प्रत्ययैरपि मिथ्याभवितव्यम्<sup id="fnref:121"><a href="#fn:121" class="footnote-ref" role="doc-noteref">121</a></sup> । बाधकसदसद्भावनिबन्धना हि वैतथ्या  वैतथ्यस्थितिः३ प्रत्ययानाम् । तत्र सत्तादौ सामान्यान्तरविरहान्मिथ्या प्रत्ययाः, उपाधिना केन चित्प्रवर्तन्ते, न त्वेवं गवादाविति यत्किञ्चिदेतत् । तदुक्तम्  [श्लो-वा-१-१-५-आकृ-२४] —
“
तस्मादेकस्य भिन्नेषु या वृत्तिस्तन्निबन्धनः ।<br>
सामान्यशब्दस्सत्तादौ एकधीकरणेन<sup id="fnref:122"><a href="#fn:122" class="footnote-ref" role="doc-noteref">122</a></sup> वा इति ॥</p>
<p>”  अनुगतबुद्धीनामौपाधिकत्वासम्भवः<br>
ननु ! इहाप्येकार्थक्रियाकारित्वोपाधिनिबन्धन एकाकारप्रत्ययः सेत्स्यतीत्युक्तम्  [प्। ११] —सत्यमुक्तम्—अयुक्तं तु, एकार्थक्रियाकारित्वस्यैवासिद्धेः<sup id="fnref:123"><a href="#fn:123" class="footnote-ref" role="doc-noteref">123</a></sup> ॥
प्रतीतीनां सादृश्यमपि सामान्याधीनम्<br>
यत्तूक्तं—
“
एकप्रत्यवमर्शस्य हेतुत्वाद्धीरभेदिनी  [प्। १२]</p>
<p>”<br>
इति—तदप्यसाम्प्रतम्; प्रत्यवमर्शस्याप्येकत्वानुपपत्तेः । न हि बहुभिर्दर्शनैरेको विकल्पः सम्भूय साध्यते, अपि तु नानादर्शनानन्तरं तत्सामर्थ्यलब्धजन्मानो विकल्पा अपि भेदेनैवोल्लसन्ति । न च तेषां किमपि कार्यान्तरमस्ति, येन ते एकतामधिगच्छेयुः ॥</p>
<p>केन च विकल्पानामेकत्वं गृह्यते ? न दर्शनेन, तस्य दृश्यविषयत्वात्<sup id="fnref:124"><a href="#fn:124" class="footnote-ref" role="doc-noteref">124</a></sup> । न विकल्पान्तरेण, सर्वविकल्पानामारोपितार्थपर्यवसितत्वेन, स्वाकारविषयत्वेन वा परस्परभेदाभेदपरिच्छेदसामर्थ्यासम्भवात् ॥
ज्ञानव्यक्तीनां भेदादेकत्वमप्यसम्भवि<br>
ब्रूयात्—विकल्पोल्लिख्यमानाकारभेदानवगमाद्विकल्पानामैक्यम् । यादृश एव एकशाबलेयादिस्वलक्षणदर्शनान्तरभुवाऽपि विकल्पेनोल्लिखित आकारः गौरिति, तादृश एव गोपिण्डान्तरदर्शनान्तरजन्मनापीति विषयाभेदात्तदैक्यमुच्यते । तदुल्लिख्यमाने हि विषये भेदो न प्रति भासते इत्यत एष विकल्पो भिन्नान्यपि दर्शनानि मिश्रीकरोति, दर्शनोपा रूढस्य भेदस्याग्रहणादिति—</p>
<p>तदेतदपि न हृदयङ्गममभिधीयते । विकल्पास्तावद्विज्ञानक्षणस्वभावत्वादन्योन्यं भिन्ना<sup id="fnref:125"><a href="#fn:125" class="footnote-ref" role="doc-noteref">125</a></sup> एव भवन्ति ॥
ज्ञानस्य तदकारस्य च भेदः, उताभेदः ?<br>
यस्तु विकल्पोल्लिखित आकारोऽनुपलभ्यमानभेदः, स तेभ्यो व्यतिरिक्तः ? अव्यतिरिक्तो वा ? व्यतिरिक्तश्चेत्, सामान्यमेवेदं नामान्तरेणोक्तं भवति । अवास्तवत्वकृतो विशेष<sup id="fnref:126"><a href="#fn:126" class="footnote-ref" role="doc-noteref">126</a></sup> इति चेत्—न—अवास्त वत्वे युक्त्यभावात् ॥</p>
<p>अव्यतिरिक्तश्चेत् स आकारः, तर्हि विकल्पस्वरूपवद्भिद्यत एवेति कथं तदैक्यम् ? कथं वा तदैक्येन भिन्नानामपि दर्शनानां मिश्रीकरणमव कल्पते ?
एकाकारावमर्शहेतुत्वादपि विकल्पैक्यं दुर्वचम्<br>
अपि च रे मूढ ! सामान्यानभ्युपगमे कुतस्त्य एकाकारविकल्पोत्पादः ? इति पर्यनुयुक्तेन त्वया, यदि विकल्पैक्यादित्युच्यते—तदेतरेतराश्रयं भवति—कार्यैक्याच्च विकल्पैक्यं, विकल्पैक्याच्च कार्यैक्य मिति ॥</p>
<p>विकल्पैक्यं कार्यैक्यमिति तु सुतरां,<sup id="fnref:127"><a href="#fn:127" class="footnote-ref" role="doc-noteref">127</a></sup> अनन्तरं विकल्पैक्यं विकल्पैक्यादेवेत्युक्तं भवति । कथं चैवमनुन्मत्तो ब्रूयात् ! तस्मात्— “
एकप्रत्यवमर्शस्य हेतुत्वाद्धीरभेदिनी</p>
<p>” ति व्यामूढभाषितम् ॥
विकल्पानामपूर्वविषयकत्वाभावेऽपि प्रामाण्यम्<br>
यदपि विकल्पानां शब्दानां चान्यापोहविषयत्वसिद्धये प्रलपितम् “एकस्यार्थस्वभावस्य” इत्यादि  [प्। १३] —तदपि यत्किञ्चिदेतत्—</p>
<p>सर्वात्मना हि दृष्टोऽर्थः पुनर्न हि न दृश्यते ।<br>
प्रदर्शितं हि प्रामाण्यं गृहीतग्राहिणामपि ॥</p>
<p>क्षणभङ्गे निरस्ते च देशकालादिभेदतः ।<br>
गृहितस्यापि भावस्य ग्रहणं न न युज्यते ॥</p>
<p>विकल्पानामपूर्वविषयकत्वसम्भवः<br>
अपि चास्मन्मते भिन्नैः धर्मैर्युक्तस्य धर्मिणः ।<br>
धर्मोऽस्य केन चित्कश्चित् प्रत्ययेन ग्रहीष्यते ॥</p>
<p>विचित्रसहकार्यादिशक्तिभेदश्च<sup id="fnref:128"><a href="#fn:128" class="footnote-ref" role="doc-noteref">128</a></sup> धर्मिणः ।<br>
नानोपाध्युपकाराङ्गशक्त्यभिन्नात्मता कुतः ?</p>
<p>प्रामाण्यं न प्रयोजनाधीनम्<br>
यदि च नाम निर्विकल्पकेन सर्वात्मना परिच्छिन्नं वस्तु पुनः परिच्छिन्दन्ति विकल्पान्तराणि वैफल्यमश्नुवीरन्, किमेतावता तेषामप्रतीयमानार्थग्राहिता कल्पयितुं शक्यते ? न हि विरतपिपासस्य हिमकर पटलमफलमिति, तदेव रजतमिति<sup id="fnref:129"><a href="#fn:129" class="footnote-ref" role="doc-noteref">129</a></sup> कल्पयितुं पार्यताम् । तस्मात् दुराशामात्रमेतत् ॥</p>
<p>इत्थं चान्यापोहनिषेधात्मनि बाह्ये विकल्पानां शब्दानां च विषय इष्यमाणे भट्टकुमारिलोपन्यस्तदुस्तरदूषणासारवारणकारणं<sup id="fnref:130"><a href="#fn:130" class="footnote-ref" role="doc-noteref">130</a></sup> न हि किञ्चिदुत्पश्यामः ॥
विकल्पानामारोपितविषयकत्वनिरासः<br>
यदपि तद्दूषणापनिनीषया विकल्पप्रतिबिम्बकमारोपिताकारमात्रव्यावृत्तिच्छायोपरक्तं किमपि परिकल्पितं  [प्। ३२] —तदपि न व्यवहार् पदवीमवतरितुमुत्सहते ॥</p>
<p>विकल्पो नाम बोधात्मा स च स्वच्छः स्वभावतः ।<br>
नासावितरसम्पर्कादृते कलुषतामियात् ॥</p>
<p>नूनमभ्युपगन्तव्यं किञ्चिदस्योपरञ्जकम् ।<br>
आन्तरं वासनारूपं बाह्यं वा विषयात्मकम् ॥</p>
<p>अपोहस्य बाह्यान्तरोभयरूपत्वाभावनिरासः<br>
यत्पुनर्विद्यते नान्तः न बहिः, तेन रज्यते ।<br>
विज्ञानमिति  [प्। २३]  मायैषा महती धूर्तनिर्मिता ॥</p>
<p>विषया एव बुद्धीनां आञ्जस्येनोपरञ्जकाः ।<br>
वासनाविषयज्ञानजन्यत्वान्न तथोदिताः ॥</p>
<p>सामान्यस्य वस्तुत्वमावश्यकम्<br>
तस्मात् तत्र देशान्तरादौ वसता<sup id="fnref:131"><a href="#fn:131" class="footnote-ref" role="doc-noteref">131</a></sup> केनचिदर्थेन बुद्धयो रज्यन्ताम् ! एकान्तासता तु केनचिदारोपितेन तदुपरञ्जनमघटमानं मनोरथप्रायम् । न चैकान्तासन्नाकार आरोपयितुमपि शक्यते ॥
विकल्पानां वस्तुसंस्पर्शित्वम्<br>
अपि च दर्शनपृष्ठभाविनो विकल्पाः तद्व्यापारकारिणः, व्यावृत्तं स्प्रष्टुमसमर्था व्यावृत्तिमात्रमबलम्बन्त इति यदुच्यते—तत्र दृश्यस्य सजातीयविजातीयव्यावृत्तत्वात् उभयव्यावृत्तिरस्तीति, तां<sup id="fnref:132"><a href="#fn:132" class="footnote-ref" role="doc-noteref">132</a></sup> स्पृशन्तो विकल्पाः कथं विजातीयव्यावृत्तिमेव स्पृशेयुः ?</p>
<p>उभयावमर्शे सत्येषां पौनरुक्त्यादानर्थक्यमिति चेत्—नानर्थक्यम्— प्रमाणवर्गे निपतन्तः काममनर्थका<sup id="fnref:133"><a href="#fn:133" class="footnote-ref" role="doc-noteref">133</a></sup> भवन्तु, अर्थान्तरं वाऽऽलम्बन्ताम् ! व्यावृत्तिं त्वबलम्बमाना अंशतो नेति न श्रद्दध्महे ॥
विकल्पे सामान्यविषययकत्वमावश्यकम्<br>
सजातीयविजातियव्यावृत्त्योर्न च भिन्नता ।<br>
यतोऽन्यतरसंस्पर्शो विकल्पे नप्रकल्पते ॥</p>
<p>सजातीयविजातीयव्यावृत्त्यवमर्शे तु दर्शनवदसाधारणग्राहिण एव विकल्पाः स्युरिति सामान्यनिबन्धनसम्बन्धग्रहणादिव्यवदाराभावात् शब्दानुमाने प्रलयं<sup id="fnref:134"><a href="#fn:134" class="footnote-ref" role="doc-noteref">134</a></sup> प्रतिपद्येयाताम् ॥
अपोहस्य बाह्यत्वमान्तरत्वं वाऽऽवश्यकम्<br>
व्यावृत्तिरपि बाह्या चेत्; तदवस्था कौमारिलदूषणाशनिः । आन्तरत्वे तु न तया विकल्पोपरागः कर्तुं शक्यः । नान्तः, न बहिरिति तु भणितिभङ्गीमात्रम्<sup id="fnref:135"><a href="#fn:135" class="footnote-ref" role="doc-noteref">135</a></sup> ॥
व्यावृत्तेर्वस्तुत्वमावश्यकम्<br>
तत्तादृशं किञ्चित् ? न किञ्चिद्वा ? न किञ्चिच्चेत् न—तेन<sup id="fnref:136"><a href="#fn:136" class="footnote-ref" role="doc-noteref">136</a></sup> विकल्पा नामनुरञ्जनस्योपपादयितुमशक्यत्वात् । अत्यन्तमसतश्च खरविषाणादेः व्यवहारविषयत्वाभावात्, असत्ख्यातिनिरसननीतिमेवात्रोत्तरं करिष्यामः ॥</p>
<p>किञ्चिच्चेत्, नूनमन्तः, बहिर्वा तेन भवितव्यमेव । अतः कुमारिलादिष्टदूषणापनिनीषया योऽयमुत्प्रेक्षितः पन्था नूतनः—सोऽपि सङ्कटः । तस्मात् यथाऽध्यवसायमेव तत्त्वमिति युक्तम् ॥
सामान्यस्य पदार्थान्तरसंसर्गित्वोपपत्तिः<br>
बाह्ये च वस्तुनि शब्दान्तरोपनीयमानभावाभावसम्बन्धाद्यपि न न युज्यते । सर्वस्य गौरित्यादिशब्दजनितस्य ज्ञानस्यास्तित्वाद्यनपेक्ष्य<sup id="fnref:137"><a href="#fn:137" class="footnote-ref" role="doc-noteref">137</a></sup> सामान्यमात्रविषयत्वात् । आकाङ्क्षानिराकरणाय अस्तिनास्तिपदान्तरं प्रयुज्यमानं सम्बन्ध्यते । नियतरूपता निश्चितनिजरूपे वस्तुनि वस्त्वन्तरस्य व्यवच्छेदनिबन्धना<sup id="fnref:138"><a href="#fn:138" class="footnote-ref" role="doc-noteref">138</a></sup> सिध्यत्येव; घटो घट एव, न पट इति । नैतावता तदपोह एव प्रत्याय्यो भवतीत्यलमतिक्षोदेन !
जातिसमर्थनोपसंहारः<br>
बाह्यार्थविषय एवं<sup id="fnref:139"><a href="#fn:139" class="footnote-ref" role="doc-noteref">139</a></sup> व्यवहारो घटत इत्ययं कस्मात् ?<br>
दृश्यविकल्प्यावर्थावेकीकृत्य प्रवर्तते पुरुषः ॥</p>
<p>एकीकारश्च कीदृक् ? यदि पृथगपतिः, तर्हि मूर्छाद्यवस्था-<br>
साम्यं, तत्र प्रवृत्तिः कथमथ किमपि प्रस्फुरत्यर्थरूपम् ।<br>
तत् दृश्यं चेत्, अपोहव्यवहृतिरफलाऽथ द्वितीयं चकास्ति<br>
स्वेनाकारेण तस्मिन् सति सुनिपतिते चेष्टते कः सचेताः ?</p>
<p>स्फुरति यदि विकल्प्यं दृश्यरूपेण कामं<br>
स भवति विपरीतप्रत्ययो नाविवेकः ।<br>
न वितथमतिबीजं विद्यते चेह किञ्चित्<br>
न च रविकरनीरज्ञप्तिबद्वाधिका धीः ॥</p>
<p>अर्थप्राप्तिरतः सदर्थविषयज्ञानप्रबन्धोद्गता<br>
साक्षादेव मणिप्रभामणिमतिन्यायेन किं कथ्यते ।<br>
प्रामाण्ये सविकल्पकस्य कथिते बाह्यार्थसिद्धिः स्थिता<br>
तद्व्यक्त्याकृतिजातिवाच्यकलने तावत्प्रवर्तामहे ॥</p>
<p>—इत जातिवादः—
पदशक्तिः कुत्र<br>
एवं सिद्धे बाह्येऽर्थे, निरस्तेषु तदपहारिषु तथागततस्करेषु अधुना विचार्यते गोशब्दः किमाकृतेर्वाचकः ? उत व्यक्तेः ? अथ जातेः ? इति ॥
आकृतिपदस्यार्थः<br>
तत्राकृतिपदेनेह संस्थानमभिधीयते ।<br>
सूत्रे<sup id="fnref:140"><a href="#fn:140" class="footnote-ref" role="doc-noteref">140</a></sup> पृथगुपादानात् न जातिर्जैमिनीयवत् ॥</p>
<p>जैमिनिर्हि “आकृतिस्तु क्रियार्थत्वात्”  [जै। सू। ९-३-३३]  इत्याकृतिं जातिमुपदिशति । भाष्यकारोऽपि “सास्नादिविशिष्टाऽऽकृतिरिति ब्रूमः”  [शा। भा। १-१-५]  इति ब्रुवाणः तथैव व्यवहरति । वार्तिककृताऽपि व्याख्यातम्  [श्लो। वा। १-१-५, आकृति-वाद ३] —
“
जातिमेवाकृतिं प्राहुः व्यक्तिराक्रियते<sup id="fnref:141"><a href="#fn:141" class="footnote-ref" role="doc-noteref">141</a></sup> यया ।<br>
सामान्यं तच्च पिण्डानां एकबुद्धिनिबन्धनम् इति ॥</p>
<p>”  जात्याकृत्योभदः<br>
इह तु “व्यक्त्याकृतिजातयस्तु पदार्थः”  [गौ। सू। २-२-६८]  इति सूत्रकारः पृथगाकृतिं जातेरवोचदिति संस्थानमेवाकृतिं मन्यते ।  लोकोऽपि अवयवसन्निवेशात्मिकामाकृतिं व्यपदिशति—“यत्राकृतिस्तत्र गुणा वसन्ति” इति । तस्मादवयवसन्निवेश एव आकृतिरुच्यते ॥</p>
<p>तस्याश्च शब्दार्थतोपपद्यते, न वा ? इति परीक्षार्हत्वमस्त्येव, न जैमिनीयवदुपेक्षितुं सा<sup id="fnref:142"><a href="#fn:142" class="footnote-ref" role="doc-noteref">142</a></sup> युक्तेति । तद्व्यक्त्याकृतिजातिसन्निधौ प्रयोगात् गोशब्दस्य कोऽर्थ इति विचार्यते ॥
आकृतिशक्तिवादोपक्षेपः<br>
तत्राकृतिवादिनस्तावदाहुः—प्रयोगप्रतिपत्तिभ्यां किल शब्दार्थनिश्चयः । वृद्धाः स्वार्थे तद्व्यवहरन्तः यस्मिन्नर्थे गोशब्दं प्रयुञ्जते, श्रोतारश्च यमर्थं ततः प्रतिपद्यन्ते, स तस्यार्थः ॥</p>
<p>तत्र, यदि गोशब्दः केसरादिमति न प्रयुज्यते, सास्नादिमति च प्रयुज्यते, तदसाधारणसन्निवेशविषय एवावगम्यते । प्रत्यक्षविषये गौरित्यादिपदं प्रयुज्यते । प्रत्यक्षं चाकृतिविषयम् । अश्वपिण्डसन्निवेशाद्विलक्षणो हि गोपिण्डसन्निवेश इन्द्रियेण प्रतीयते । तत्कृतमेव वस्तूनामितरेतरवैलक्षण्यम् । अतः प्रत्यक्षविषये पदं प्रवर्तमानं आकृतामेव वर्तितुमर्हति । प्रेषणादिक्रियायोगश्च व्यक्तिद्वारक आकृतेर्भविष्यतीति यदुक्तं—
आकृतिशक्तिवादनिरासः<br>
तदयुक्तं प्रतिव्यक्ति भिन्नसंस्थानदर्शनात् ।<br>
आनन्त्यव्यभिचाराभ्यां सम्बन्धज्ञप्त्यसम्भवात् ॥</p>
<p>न नियतस्य शाबलेयसन्निवेशस्य गोशब्दो वाचकः, तदभावेऽपि<sup id="fnref:143"><a href="#fn:143" class="footnote-ref" role="doc-noteref">143</a></sup> बाहुलेयसन्निवेशदर्शनात् । न च त्रैलोक्यान्तर्गतसकलगोपिण्डगतसन्निवेशवचनत्वमवगन्तुं शक्यम्, आनन्त्यात् । ततश्च नाकृतिः शब्दार्थः, तस्यां क्रियाऽनुपपत्तेः । न हि प्रेषणादिक्रियासाधनं सन्निवेशः, अपि तु व्यक्तिः ॥</p>
<p>न च गामानयेत्युक्तः सत्यामपि तदाकृतौ ।<br>
चित्रप्रस्थमयं किञ्चित् गामानयति बुद्धिमान् ॥</p>
<p>आकृतेश्शब्दार्थत्वेऽतिप्रसङ्गः<br>
ननु ! जातिवाच्यत्वपक्षेऽपि गोत्वजातेः सर्वगतत्वात् किमिति मृद्गवानयनं नानुष्ठीयते ?—उच्यते—हस्ती तर्हि कथं नानीयते ? सर्वगतत्वाज्जातेः<sup id="fnref:144"><a href="#fn:144" class="footnote-ref" role="doc-noteref">144</a></sup> । अथ सर्वत्रास्तित्वेऽपि व्यञ्जकव्यक्तिनियमेनापह्नूयते— हन्त ! तर्हि सास्नादिमत्प्राणी गोत्वजातेरभिव्यञ्जकः, न मृद्गव इति नातिप्रसङ्गः । सन्निवेशस्य च तत्र भावात् तद्वाच्यत्ववादिनः नैनमतिप्रसङ्गमतिक्रामन्ति ॥
शब्दानामाकृतिवाचकत्वे शुक्लादिशब्दसामानाधिकरण्यासम्भवः<br>
किञ्चाकृतिवचनत्वे गोशब्दस्य शुक्लादिगुणवाचिभिः पदान्तरैः सामा नाधिकस्ण्यं न प्राप्नोति<sup id="fnref:145"><a href="#fn:145" class="footnote-ref" role="doc-noteref">145</a></sup> । न हि शुक्लादिगुणा आकृतिवृत्तयः, अपि तु व्यक्तिवृत्तयः । तत्सामानाधिकरण्यादिबलवत्तया वरं व्यक्तिः शब्दार्थ इष्यताम् ॥
आकृतेश्शब्दार्थत्वं निरर्थकम्<br>
व्यक्तौ तावत् क्रियायोगः जातौ सम्बन्धसौष्टवम्<sup id="fnref:146"><a href="#fn:146" class="footnote-ref" role="doc-noteref">146</a></sup> ।<br>
नाकृतौ द्वयमप्येतत् इति तद्वाच्यता कुतः ?</p>
<p>जातिव्यक्त्योरतः कार्या वाच्यत्वे सम्प्रधारणा ।<br>
तत्र व्यक्त्यभिधेयत्ववादिभिस्तावदुच्यते ॥</p>
<p>व्यक्तेश्शब्दार्थत्वे सौलभ्यम्<br>
प्रयोगचोदनासामञ्जस्यात्<sup id="fnref:147"><a href="#fn:147" class="footnote-ref" role="doc-noteref">147</a></sup> व्यक्तिः शब्दार्थः । आलम्भनविंशनप्रोक्षणादिचोदनाः जातौ न सङ्गता भवन्ति । न हि जातिरालभ्यते विशस्यते, प्रोक्ष्यते वा ॥</p>
<p>अपि च षट् देयाः, द्वादश देयाः, चतुर्विशतिर्देया इति न जातिः, षडादिसङ्ख्याभिर्युज्यते; अपि तु व्यक्तिः । तस्मात् सैव शब्दार्थः ॥
जातेश्शब्दार्थत्वेऽनुपपत्तिः<br>
अपि च “यदि पशुरुपाकृतः पलायेत, अन्यं तद्वण तद्वयसमालभेत” इति यदि जातिः शब्दार्थः स्यात्, अन्यस्यालम्भो नावकल्पेत, अन्यस्यानीय मानस्य पशुद्रव्यस्य सैव जातिः । तत्रान्यत्वसम्बन्धो व्यक्तेरवकल्पते, न जातेरित्यतोऽपि व्यक्तिः शब्दार्थः ॥
व्यक्तेश्शब्दार्थत्वं स्वरसम्<br>
चयापचयसङ्घातस्वस्वामित्वादिकल्पनाः ।<br>
यान्ति व्यक्त्यभिधेयत्वपक्षे झडिति सङ्गतिम् ॥</p>
<p>न व्यक्तिर्लक्षणाद्वारं इयत्कार्यं च युज्यते ।<br>
वक्रः पन्था न गन्तव्यः प्रष्ठे वहति वर्त्मनि ॥</p>
<p>उपलक्षणमाश्रित्य<sup id="fnref:148"><a href="#fn:148" class="footnote-ref" role="doc-noteref">148</a></sup> जातिसम्बधवेदनम् ।<br>
प्रसेत्स्यतीति नानन्त्यव्यभिचारकृतो ज्वरः ॥</p>
<p>किञ्च प्रत्यक्षविषये वृत्तिः पदस्येष्टा परैरपि ।<br>
निष्कृष्टं न च सामान्यमात्रं प्रत्यक्षगोचरः ॥</p>
<p>व्यक्तेरेव पदार्थत्वं तस्मादभ्युपगम्यताम् ।<br>
तथाच बुद्धिस्तत्रैव श्रुतशब्दस्य जायते ॥</p>
<p>व्यक्तेश्शब्दार्थत्वे मीमांसकाक्षेपः<br>
तदेतज्जैमिनीयैर्न क्षम्यते । तथाहि—व्यक्तिमात्रं वा शब्दार्थ इष्यते ? विशिष्टा<sup id="fnref:149"><a href="#fn:149" class="footnote-ref" role="doc-noteref">149</a></sup> वा व्यक्तिः ? न तावत् व्यक्तिमात्रम्; न हि यस्यां कस्याञ्चिद्व्यक्तौ गोशब्दं वक्तारः प्रयुँजते । न च यां काञ्चिद्व्यक्तिं गोशब्दात् श्रोतारः प्रतिपद्यन्ते ॥</p>
<p>अथ गोत्वविशिष्टव्यक्तिः शब्दार्थ इत्युच्यत, गोत्वमेव हि तर्हि गोशब्दार्थः, न व्यक्तिः । कथम् ? श्रूयताम—यदि हि व्यक्तिः शब्दार्थो भवेत्, व्यक्त्यन्तरेषु न प्रयुज्येत । अथ व्यक्त्यन्तरेऽपि प्रयुज्यते, सर्वव्यक्तिसाधारणस्तर्हि तस्यार्थः, न व्यक्तिः ॥
जातेरनुगमकत्वमात्रान्न निर्वाहः<br>
ननु ! व्यक्त्यन्तरमपि व्यक्तिरेव । सोऽयं व्यक्तौ गोशब्दः प्रयुक्तः, न सामान्ये—मैवम्—व्यक्तौ चेत् गोशब्दः प्रयुज्यते, कर्कादिव्यक्तावपि प्रयुज्येत । यत्र प्रयोगोऽस्य दृष्टः, तत्र प्रयुज्यत इति चेत्; अद्य जातायां गवि मा प्रयोजि, न हि तत्र प्रयोगोऽस्य दृष्ट इति । तस्माद्दर्शनमकारणम्,<sup id="fnref:150"><a href="#fn:150" class="footnote-ref" role="doc-noteref">150</a></sup> प्रतिव्यक्ति तस्यासम्भवात् ॥</p>
<p>व्यक्तौ शब्दार्थे “इयं वा गौः, इयं वा गौः” इति प्रतिपत्तिः स्यात्, न<sup id="fnref:151"><a href="#fn:151" class="footnote-ref" role="doc-noteref">151</a></sup> तु “इयमपि गौः” इति । भवति चैवं प्रतीतिः । न चायमविद्यमाननियन्तृक एव यदृच्छाशब्दप्रयोगः प्रवर्तत इति नियामकमस्य चिन्त्यम् ॥</p>
<p>गोत्वमेव नियामकमिति चेत्, आयुष्मन् ! साधु बुध्यसे । किन्तु तद्गोत्वमवगतमनवगतं वेति वक्तुमर्हसि । नानवगतम्, अतिप्रसङ्गात् । अवगतं चेत्, कुतस्तदवगच्छामः ? शब्दात्, अन्यतो वा ? नान्यतः; प्रमाणान्तरासन्निधानात् । शब्दाच्चेत्, तर्हि शब्दः प्रथमतरं<sup id="fnref:152"><a href="#fn:152" class="footnote-ref" role="doc-noteref">152</a></sup> गोत्वे वर्तितुमर्हति, “नागृहीतविशेषणा विशिष्टे बुद्धिः” इति न्यायात् ॥
जातेर्व्यक्तिविशेषणतया शब्दार्थत्वासम्भवः<br>
ननु ! जातिं विशेषणत्वेन, व्यक्तिं च विश्येष्यत्वेन वक्ष्यति गोशब्दः;</p>
<p>न शक्नोति वक्तुं, अतिभारप्रसङ्गात् । न च व्यक्त्यवगतौ गतिरन्या नास्ति, यत इयन्तं शब्दे भारमारोपयेम । न हि वयं व्यक्तिप्रतिपतिं भवन्तमपह्नुमहे । नापि भवन्तीं जातिप्रतिपत्तिमपह्नुमहे, उभयप्रतीतेः प्रत्यात्मवेदनीयत्वात् । उभयत्र चाभिधात्री शक्तिरतिभारा शब्दस्य, अन्यतरप्रतीत्या चान्यतरप्रतीतिसिद्धेः । तत्र किं जातौ वर्तमानः शब्दः व्यक्तिं, आहोस्विद्व्यक्तौ वर्तमानः जातिमाक्षिपत्विति विचारणायां—जातेर्विशेषणत्वात्पूर्वतरं<sup id="fnref:153"><a href="#fn:153" class="footnote-ref" role="doc-noteref">153</a></sup> प्रतिपत्तिरिति सैव शब्दस्यार्थो भवितुमर्हति । तस्यां च शब्दादवगतायां तत एव व्यक्त्यवगमः सेत्स्यतीति नोभयत्र शाब्दो व्यापारः ॥
गवादिपदानां दण्ड्यदिपदवैलक्षण्यम्<br>
ननु ! दण्डिशब्दादिव विशेषणं च जातिं, विशेष्यां च व्यक्तिं गोशब्दादेव प्रतिपत्स्यामहे । कोऽस्यातिभारः ?</p>
<p>विषमोऽयं दृष्टान्तः । तत्र हि प्रकृतिप्रत्ययविभागेन द्वयप्रतीतिरवकल्पते । दण्डशब्दः प्रकृतिर्विशेषणमभिवदति । मत्वर्थीयप्रत्ययश्च विशेष्यमिति । गोशब्दे तु नैष न्यायः सम्भवति । तत्र न विशेषणे<sup id="fnref:154"><a href="#fn:154" class="footnote-ref" role="doc-noteref">154</a></sup> दण्डिशब्दो वर्तते, न च विशेष्ये दण्डशब्दः । इह तु गोशब्द एक एव  विशेषणे विशेष्ये वा वर्तते । विशेष्ये वर्तमानो विशेषणे प्रमाणान्तरमपेक्षते । विशेषणे तु वर्तमानः तदवगमय्य, विशेष्यमप्याक्षिपतीति न कश्चिद्दोषः ॥
शब्दाद्व्यक्तिबोधानुभवः अन्यथासिद्धः<br>
तदिदमात्मप्रत्यक्षं,<sup id="fnref:155"><a href="#fn:155" class="footnote-ref" role="doc-noteref">155</a></sup> यत् शब्दे उच्चरिते व्यक्तिरवगम्यत इति । सा किं शब्दात्, उत जातेः ? इति विवेको न प्रत्यक्षः । स युक्त्याऽवगम्यते । शब्दस्य द्वयाभिधाने यत्नगौरवात्, विरम्यव्यापारस्य चासंवेदानात्, अन्तरेणापि च शब्दं<sup id="fnref:156"><a href="#fn:156" class="footnote-ref" role="doc-noteref">156</a></sup> जात्यवगमे व्यक्तिप्रतीतिदर्शनात् जातित एवैषा व्यक्तिप्रतीतिः; जातिप्रतीतिश्च शब्दादिति निश्चीयते । भवद्भिरपि च विशेषणज्ञानपूर्विका विशेष्यावगरतिरङ्गीकृतैव । यथाऽऽह कणव्रतः—“समवायिनः श्वैत्याच्छवैत्यबुद्धेश्च श्वेते बुद्धिस्ते कार्यकारणभूते”  [वै। सू। ८-१-९]  इति ॥
शब्दात् व्यक्तिबोधनैयत्यं नास्ति<br>
यत्पुनरभिहितम्—आलम्भनविशसनप्रोक्षणादिक्रियायोगात् व्यक्तिः शब्दार्थ इति—तदप्यनैकान्तिकम्—जातावपि क्वचित् क्रियायोगदर्शनात्— “श्येनचितं चिन्वीत” इति ॥
व्यक्तेः कुत्रचित् क्रियान्वयायोगः<br>
ननु ! अत्रापि व्यक्तेरेव कार्याङ्गता, नामूर्ताया जातेः— मैवम्—न ह्यत्र श्येनः साधनत्वेन निर्दिश्यते “पशुना यजेत”  इतिवत् । “कर्मण्यग्न्याख्यायाम्”<sup id="fnref:157"><a href="#fn:157" class="footnote-ref" role="doc-noteref">157</a></sup>  [पा-सू-३-२-९२]  इति त्वभियुक्तस्मरणात् चयननिर्वर्त्यः श्येन इति शब्दार्थोऽवगम्यते । न च येनव्यक्तिः चयनेन निर्वर्तयितुं पार्यते । “अग्न्याख्यायां” इति हि स्मर्यते । न हीष्टकानिचयेन पतत्री अभिनिर्वर्तते । तदाकारस्त्वग्निरभिनिर्वर्त्यत इति अत्र जातेः क्रियाङ्गत्वं न व्यक्तेः ॥
सादृश्यं जातिमूलकमेव, न व्यक्तिमूलकम्<br>
ननु ! व्यक्त्या सादृश्यं सम्पादयिष्यते—न शक्यते सम्पादयितुम्, व्यक्त्यन्तरवैसादृश्यस्यापि सम्भवात् । यो ह्येकया व्यक्त्या सदृशः, सोऽन्यैर्विसद्शोऽपि भवति ॥
अमूर्तानामपि साधनत्वसम्भवः<br>
यत्तु अमूर्ताया जातेर्नं क्रियाङ्गत्वमिति—नैष दोषः । अमूर्तानामपि गणकर्मणां साधनभावोपपत्तेः—“अरुणया क्रीणाति” “अभिक्रामं जुहोति” इति । व्यक्त्याक्षेपद्वारेण चालम्भनविशसनप्रोयोगचोदनासु साधनत्वं जातेरुपपत्स्यते ॥</p>
<p>लक्षितव्यक्तिसाध्यं<sup id="fnref:158"><a href="#fn:158" class="footnote-ref" role="doc-noteref">158</a></sup> तु तत्साध्यं कार्यमिष्यते ।<br>
यथा भूतेन्द्रियोत्पाद्यं आत्मकर्तृकमुच्यते ॥</p>
<p>आत्मा तावत् सर्वकर्मस्वधिकृतः, कर्ता च । स चामूर्तत्वात् देहेन्द्रियद्वारेण औदुम्बरीसम्मार्जनाज्यावेक्षणादीनि कार्याणि निर्वर्तयन् कर्ता तेषु भवति । एवं जातिरपि व्यक्तिवर्त्मना तन्निर्वर्तयन्ती साधनतां लप्स्यते ॥
जात्यादीनां क्रियाङ्गत्वं सद्वारकम्<br>
अतश्च जातिरेवाङ्गं इति मीमांसका जगुः ।<br>
तस्याश्चेदं क्रियाङ्त्वं अन्यद्वारकमात्मवत् ॥</p>
<p>एवं “षड्देयाः” इति, “अन्यं तद्वर्णमालभेत”  [प्। ५०]  इति च तद्वारकमेव योज्यम् । एतेनोपचयापचयसङ्घाताद्यपि व्याख्यातम् ॥</p>
<p>सम्बन्धग्रहणादिकार्यं च जातिपक्ष एव सूपपादम्, आनन्त्यव्यभिचारादिचोद्यानवकाशात् ॥
प्रत्यक्षस्य व्यक्तिविषयकत्वेऽपि न तत्र शब्दशक्त्यावश्यकता<br>
यत्पुनरभ्यधायि  [प्। ५३] —प्रत्यक्षविषये पदं वर्तते । न च प्रत्यक्षस्य सामान्यमात्रं विषय इति—परिहृतं तत् वार्तिककृता । प्रत्यक्षस्य हि चित्रात्मकं वस्तु विषयः ॥
“
न च तत्तादृशं किञ्चित् शब्दः शक्नोति भाषितुम् ।<br>
सामान्यांशानपोद्धृत्य पदं सर्वं प्रवर्तते</p>
<p>”<br>
[श्लो। वा। आकृ। ६२]  इति ॥</p>
<p>न हि नानाधर्मनिचयखचितचित्राकारवस्तुसमर्पणनिपुणमेकं<sup id="fnref:159"><a href="#fn:159" class="footnote-ref" role="doc-noteref">159</a></sup> किमपि पदमुपपद्यते । न च तत्र सम्बन्धग्रहणं सुकरमिति सामान्यांशनिष्ठमेव पदं युक्तम् । तस्माज्जातिरेव शब्दार्थ इति ॥
व्यक्तेः शब्दवाच्यत्वसिद्धान्तः<br>
अत्राभिधीयते—न जातिः पदस्यार्थो भवितुमर्हति । पदं हि विभक्त्यन्तो वर्णसमुदायः, न प्रातिपदिकमात्रम् । तत्र च प्रकृतिप्रत्यया वितरेतरान्वितमर्थमभिदधाते इति स्थितम् । द्वितीयादिश्च विभक्तिः प्रातिपदिकादुच्चरन्ती प्रातिपदिकार्थगतत्वेन स्वार्थमाचष्टे । युगपच्च त्रितयं विभक्त्यर्थः—कारकं, लिङ्गं, सङ्ख्या च । न चैतत्त्रितयं प्रातिपदिकार्थे जातावन्वेति । न जातिः कारकम् । न च जातेः स्त्रीपुन्नपुंसकविभागः । न चास्या द्वित्वादियोग इति ॥
लक्षणया न व्यक्तिबोधनिर्वाहः<br>
ननु ! व्यक्तिलक्षणया सर्वमुपपत्स्यते इत्युक्तम्—न च युक्तमुक्तम् —सकृत्प्रयुक्तं पदमंशेन कञ्चिदर्थमभिवदति । ततोऽर्थान्तरं लक्षयति । तद्गतत्वेन पुनः लिङ्गसङ्ख्याद्यभिधत्ते इति न प्रातीतिकोऽयं क्रमः<sup id="fnref:160"><a href="#fn:160" class="footnote-ref" role="doc-noteref">160</a></sup> ॥</p>
<p>साक्षात्तदन्वितत्वेन<sup id="fnref:161"><a href="#fn:161" class="footnote-ref" role="doc-noteref">161</a></sup> कथ्यमानं त्वसङ्गतम् ।<br>
तद्भवेदग्निना सिञ्चेत् इत्यादिविधिसन्निभम् ॥</p>
<p>प्रत्ययार्थस्य सद्वारकान्वयनिरासः<br>
ननु ! पुंसीव सामान्ये कारकत्वं भविष्यति  [प्। ६२]  ।</p>
<p>कक्ष्यान्तरितमित्येषः युक्तो वैभक्तिकोऽन्वयः ॥</p>
<p>प्रातिपदिकार्थसामान्यगतत्वेनैव विभक्त्या स्वार्थोऽभिधीयते, न लक्षितव्यक्तिवृत्तित्वेन; यतोऽभिधानवैषम्यं स्यात् । स तु विभक्त्यर्थो जातौ साक्षादसम्भवत् कक्ष्यान्तरितो<sup id="fnref:162"><a href="#fn:162" class="footnote-ref" role="doc-noteref">162</a></sup> भविष्यति—नैतत्—आत्मनो<sup id="fnref:163"><a href="#fn:163" class="footnote-ref" role="doc-noteref">163</a></sup> ज्ञानप्रयत्नादियोगित्वेन कारकत्वोपपत्तेः । जातेस्तु साक्षान्न मनागपि व्यापारलेशसंस्पर्श इति स्वतो दुर्लभं तस्याः कारकत्वम् । अतः कथं तत्र विभक्त्यर्थान्वयः ?
सङ्ख्यादेर्व्यक्तिगतत्वेनैव लोकानुभवः<br>
यदन्वितं च सङ्ख्यादि, तत्स्थत्वेन न कथ्यते<sup id="fnref:164"><a href="#fn:164" class="footnote-ref" role="doc-noteref">164</a></sup> ।<br>
कथ्यते यद्गतत्वेन, न तत्तेन समन्वितम् ॥</p>
<p>न च व्यवहितव्यक्तिप्रतीतिं मन्यते जनः ।<br>
नान्यथाऽनुपपत्त्याऽपि क्रमसंवेदनं क्वचित् ॥</p>
<p>जनयन्तीं<sup id="fnref:165"><a href="#fn:165" class="footnote-ref" role="doc-noteref">165</a></sup> च पश्यामः व्यक्तिं जात्यनुरञ्जिताम् ।<br>
सङ्ख्यादियोगिनीं चेति सा वै धत्ते पदर्थताम् ॥</p>
<p>आकृतेरपि शब्दवाच्यत्वम्<br>
जातेः कार्यान्वयः श्येनचितमित्यभ्यधायि यत् ।<br>
तत्र संस्थाननिर्देशात् न जातेः काचिदङ्गता ॥</p>
<p>श्येनव्यक्त्या चेत् सादृश्यमिष्टकाकूटस्य नास्ति, व्यक्त्यन्तरेण व्यभिचारात्  [प्। ५५] ; न तराममूर्तया जात्या सादृश्यमाकाशेनेव तस्यावकल्पत इति स्पर्धोदाहरणमात्रमेतत् ॥
जात्याश्रयव्यक्तेः पदवाच्यत्ववर्णनम्<br>
अन्येषु तु प्रयोगेषु गां देहीत्येवमादिषु ।<br>
तद्वतोऽर्थक्रियायोगात् तस्यैवाहुः पदार्थताम् ॥</p>
<p>पदं तद्वन्तमेवार्थं आञ्जस्येनाभिजल्पति ।<br>
न च व्यवहिता बुद्धिः, न च भारस्य<sup id="fnref:166"><a href="#fn:166" class="footnote-ref" role="doc-noteref">166</a></sup> गौरवम् ॥</p>
<p>सामानाधिकरण्यादिव्यवहारोऽपि<sup id="fnref:167"><a href="#fn:167" class="footnote-ref" role="doc-noteref">167</a></sup> मुख्यया ।<br>
वृत्त्योपपाद्यमानः सन् नान्यथा योजयिष्यते ॥</p>
<p>तस्मात् तद्वानेव पदार्थः ॥
जात्याश्रयनिरूपणम्<br>
ननु ! कोऽयं तद्वान्नाम ? तत् अस्यास्तीति तद्वान् इति विशेष एव सामान्यवानुच्यते ॥</p>
<p>विशेषवाच्यत्वे चानन्त्यव्यभिचारौ तदवस्थौ । सामान्यं तु शब्दे नानुच्यमानं नोपलक्ष्यमाणं भवति । उभयाभिधाने च शब्दस्यातिभार इत्युक्तम्—उच्यते—नेदन्तानिर्दिश्यमानः शाबलेयादिविशेषः तद्वान् ।  न च सर्वस्त्रैलोक्यवर्ती व्यक्तिव्रातस्तद्वान् । किन्तु सामान्याश्रयः कश्चिदनुल्लिखितशाबलेयादिविशेषः तद्वानित्युच्यते । सामान्याश्रयत्वाच्च नानन्त्यव्यभिचारयोस्तत्रावसरः ॥
व्यक्तिवाचकत्वेऽपि गौरवाभावः<br>
न च विशेषणमनभिधाय विशेष्यमभिदधाति शब्द इत्यभ्युपगच्छामः, येनैनमतिभारेण पीडयेमहि । सामान्याश्रयमात्रे सङ्केतग्रहणात् तावन्मात्रं वदतः शब्दस्य कोऽतिभारः ?</p>
<p>एवं—“तद्वतो<sup id="fnref:168"><a href="#fn:168" class="footnote-ref" role="doc-noteref">168</a></sup> नास्वतन्त्रत्वात्” इत्यादिदूषणं परिहृतं भवति ॥ किञ्च—</p>
<p>प्रत्यक्षं न हि निष्कृष्टजात्यंशपरिवेष्टितम् ।<br>
तद्गोचरप्रवृत्तश्च शब्दस्तं कथयेत् कथम् ?</p>
<p>तस्मात् प्रत्यक्षविषये प्रवर्तमानं तत्समानविषयमेव भवितुमर्हति पदम्, न सामान्यमात्रनिष्ठम् ॥
सामान्यविशेषयोः युगपद्ग्रहणाक्षेपः<br>
युगपन्ननु संवित्तिः विशेषणविशेष्ययोः ।<br>
प्रत्यक्षेऽपि न दृष्टैव न च युष्माभिरिष्यते ॥</p>
<p>कार्यकारणभावो<sup id="fnref:169"><a href="#fn:169" class="footnote-ref" role="doc-noteref">169</a></sup> हि तद्धियोर्भवतां मते ।<br>
तस्माद्विशेषणे जातौ पूर्वमिन्द्रियजा मतिः ॥</p>
<p>पदादपि तदायत्तसम्बन्धज्ञप्त्यपेक्षिणः ।<br>
तत्रैव बुद्धिरित्येव न व्यक्तेरपि वाच्यता ॥</p>
<p>प्रत्यक्षस्येव शब्दस्यापि विशिष्टनिष्ठत्वम्<br>
उच्यते—प्रत्यक्षे तावत् द्वयोरपि विशेषणविशेष्ययोः इन्द्रियविषयत्वम् । सामान्येऽपि संयुक्तसमवायादिन्द्रियं प्रवर्तमानं विशेषणवत् विशेष्यमपि विषयीकरोति । न हि सामान्यं प्रत्यक्षं, विशेषोऽनुमेय इति व्यवहारः । एवं गुणमात्रग्राहिणीन्द्रिये गुणिनोऽनुमेयत्वं स्यात् । न चैवमस्ति । तस्माद्विशेष्यपर्यन्तं प्रत्यक्षम् । तथा पदमपि तत्तुल्यविषयं, न तु सामान्यमात्रनिष्ठमिति युक्तम् ॥
व्यक्तिवाचकत्वे आनन्त्यादिपरिहारः<br>
यत्तु—“सामान्यांशानपोद्धृत्य पदं सर्वं प्रवर्तते”  [प्। ५६]  इति— तत् केवलव्यक्त्यभिधाने सति आनन्त्यव्यभिचारभयादुच्यते । तद्वदभिधाने तु तद्भयं नास्तीति न शुद्धजात्यभिधायितया शब्दः सङ्कोचनीयः ॥
शब्दप्रत्यक्षयोर्वैलक्षण्योपपादनम्<br>
ननु ! न सर्वात्मना प्रत्यक्षतुल्यविषयः शब्दः, प्रतिपत्तिसाम्यप्रसङ्गात् । न च शब्दात् इन्द्रियाच्च तुल्ये प्रतिपत्ती भवतः । तदुक्तं—</p>
<p>“अन्यथैवाग्निसम्बन्धात् दाहं दग्धोऽभिमन्यते” प्र। सं  [प्। ८२]</p>
<p>इत्यादि—उच्यते—पूर्वमेवैतत्परिहृतम् । सकलविशेषग्रहणाग्रहणाभ्यां  प्रतिपत्तिविशेषसिद्धेः । धर्म्यभिप्रायेण च सम्प्लवस्योक्तत्वात् । नैतावता सामान्यमात्रे निष्ठः शब्दो भवति ॥
शब्दस्य जातिमात्रवाचकत्वानुपपत्तिः<br>
अपि च निष्कृष्टसामान्यांशवचनत्वे पदस्येष्यमाणे गोशब्दात् गोत्वशब्दाच्च तुल्ये प्रतिपत्ती स्याताम् । “गौः शुक्लः” इतिवच्च “गोत्वं शुक्लं” इति बुद्धिः स्यात् । चातुर्वर्ण्यादिवच्च स्वार्थं एव गोशब्दात् भावप्रत्ययः त्वतलादिः स्यात् ॥</p>
<p>अथ मन्येथाः—आक्षिप्तव्यक्तिकां जातिं गोशब्दो वक्ति । भावप्रत्ययान्तस्तु निष्कृष्टस्वरूपमात्रनिष्ठामिति—तदनुपपन्नम्—अनाक्षिप्तव्यक्तिकाया जातेः कदाचिदप्यदर्शनात् ॥
गो—गोत्वपदयोर्वैलक्षण्यम्<br>
अथ गोशब्दश्रवणवेलायां व्यक्तिसंस्पर्शवती जातिरवगम्यते । भावप्रत्ययान्ते तु गोशब्दे श्रुते तच्छून्याऽसौ प्रतीयत इति—यद्यवं आगतोऽसि मदीयं पन्थानम्—आश्रयवती चेज्जातिरुच्यते शब्देन जात्याश्रय उक्त एव भवति । नान्यथा हि साश्रयवत्युक्ता स्यात् । तदाश्रय परिहारेणाश्रयिसामान्यमात्रविवक्षायां त्वतलादयः प्रयुज्यन्ते । तथा चाहुः—“यस्य<sup id="fnref:170"><a href="#fn:170" class="footnote-ref" role="doc-noteref">170</a></sup> गुणस्य हि भावात् द्रव्ये शब्दनिवेशः, तदभिधाने त्वतलादयः”  [म-भा-५-१-२-११९]  इति । “गुणस्य हि भावात् द्रव्ये शब्द  निवेशः” इति तद्वद्वाच्यत्वपक्षसाक्षीण्यक्षराणि । सामानाधिकरण्यं च तत्रैवोपपद्यत इत्युक्तमेतत् । तस्मात्—</p>
<p>यथा<sup id="fnref:171"><a href="#fn:171" class="footnote-ref" role="doc-noteref">171</a></sup> विध्यन्तपर्यन्तो वाक्यव्यापार इष्यते ।<br>
तथैव व्यक्तिपर्यन्तः शब्दव्यापार इष्यताम् ॥</p>
<p>अनुपरतव्यापारे शब्दे तदवगमात् ॥
अन्विताभिधानवादे व्यक्तिबोधावश्यकता<br>
येनान्विताभिधानं च पदानामभ्युपेयते ।<br>
सुतरां तेन वक्तव्या व्यक्त्यन्ता पदतो मतिः ॥</p>
<p>न हि व्यक्त्यनपेक्षाणां जातीनामितरेतरम् ।<br>
अन्वयोऽनन्वितानां च नाभिधानमिति स्थितिः ॥</p>
<p>गङ्गायां घोष इत्यादौ यथा सामीप्यलक्षणा ।<br>
नैवं गौः शुक्ल इत्यादौ गम्यते व्यक्तिलक्षणा ॥</p>
<p>प्रयोगप्रतिपत्तिभ्यां वृद्धेभ्योऽध्यवसीयते ।<br>
तस्मात् गवादिशब्दानां तद्वानर्थ इति स्थितम् ॥</p>
<p>जात्याकृतिव्यक्तिषु शक्तिवादोपसंहारः<br>
तदिदमुक्तं सूत्रकृता—“व्याक्त्याकृतिजातयस्तु पदार्थः”  [प्। ४७]  इति । “तु”शब्दो विशेषणार्थः । किं विशेष्यते ? गुणप्रधानभावस्या नियमेन शब्दार्थत्वम् । स्थितेऽपि तद्वतो वाच्यत्वे क्वचित्प्रयोगे जातेः प्राधान्यं, व्यक्तेरङ्गभावः—यथा “गौर्न पदा स्प्रष्टव्या” इति सर्वगवीषु  प्रतिषेधोऽवगम्यते । क्वचिद्व्यक्तेः प्राधान्यं, जातेरङ्गभावः—यथा “गां मुञ्च” “गां बधान” इति नियतां काञ्चिव्द्यक्तिमुद्दिश्य प्रयुज्यते । क्यचिदाकृतेः प्राधान्यं, व्यक्तेरङ्गभावः, जातिर्नास्त्येव—यथा “पिष्टमय्यो गावः क्रियन्ताम्” इति सन्निवेशचिकीर्षया प्रयोग इति । सर्वसर्वगतत्वेऽपि जातेर्न मृदगवादौ<sup id="fnref:172"><a href="#fn:172" class="footnote-ref" role="doc-noteref">172</a></sup> विशिष्टा वृत्तिरित्युक्तम् । तदेवं गवाश्वादिशब्दानां तावत् तद्वानर्थ इति सिद्धम् ॥
जातिरहितपदार्थस्थले गतिप्रदर्शनम्<br>
येषामर्थेषु सामान्यं न सम्भवति, तैः पुनः ।<br>
उच्यते केवला व्यक्तिराकाशादिपदैरिव ॥</p>
<p>एवं डित्थादिशब्दानां सञ्ज्ञात्वविदितात्मनाम् ।<br>
अभिधेयस्य सामान्यशून्यत्वाद्व्यक्तिवाचिता ॥</p>
<p>एव हि द्रव्यशब्दा इत्युच्यन्ते ॥</p>
<p>ये पुनः कल्पितानेकभेदवृत्तिं<sup id="fnref:173"><a href="#fn:173" class="footnote-ref" role="doc-noteref">173</a></sup> प्रचक्षते ।<br>
वाच्यं तत्रापि सामान्यं अतीव ग्राहिकास्तु ते ॥</p>
<p>न हि डित्थत्वसामान्यं दृश्यते गगनत्ववत् ।<br>
कल्पनायास्तु नो भूमिः काचिदस्ति विपश्चिताम् ॥</p>
<p>गुणवाचिशब्देषु विशेषः<br>
गुणशब्दास्तु<sup id="fnref:174"><a href="#fn:174" class="footnote-ref" role="doc-noteref">174</a></sup> केचित् स्वजात्यवच्छिन्नं गुणमभिधाय तावत्येव विरमन्ति । केचित्तु गुणमभिधाय द्रव्यमप्याक्षिपन्ति, तत्सामानाधिकरण्य प्रयोगदर्शनात् ॥</p>
<p>गुणैकनियतास्तावत् गन्धरूपरसादयः ।<br>
गन्धत्वादिव्यवच्छिन्नगन्धादिगुणवाचिनः ॥</p>
<p>तेषां न द्रव्यपर्यन्ता वृत्तिः क्वचन दृश्यते ।<br>
न गन्धः पद्मं इत्यस्ति सामानाधिकरण्यधीः ॥</p>
<p>न ह्येवं वक्तारो भवन्ति “चन्दनं गन्धः” “आम्रं रसः” इति ॥</p>
<p>गुणं शुक्लादिशब्दास्तु कथयन्तस्तदाश्रयम् ।<br>
द्रव्यमप्याक्षिपन्त्येव शुक्लोंऽशुरिति<sup id="fnref:175"><a href="#fn:175" class="footnote-ref" role="doc-noteref">175</a></sup> दर्शनात् ॥</p>
<p>शुक्लादयोऽपि शब्दाः गुणपदोपबन्धसङ्कोचितशक्तयः भावप्रत्ययान्तपदवत् गुणमात्राभिधान एव पर्यवस्यन्ति—“शुक्लो गुणोऽश्वः” “शौक्ल्यमश्वः” इति सामानाधिकण्यप्रयोगादर्शनात् ॥
क्रियावाचिशब्दानां शक्तिप्रकारः<br>
क्रियाशब्दाश्च द्विविधा भवन्ति—केचित् कर्तरि कर्मणि करणे वा प्रयुज्यन्ते, केचिद्भावमात्रवचना एव । कर्त्रादिवाचिनस्तावन्निमित्तीकृत्य काञ्चन क्रियां तद्योगिद्रव्ये वर्तन्ते, पाचकादयः ॥</p>
<p>यत्रापि तत्क्रियायोगः तदानीं नोपलभ्यते ।<br>
तत्रापि योप्यतां दृष्टवा शब्दं तज्ज्ञाः प्रयुञ्जते ॥</p>
<p>न हि “पाचकः” “लावकः” इति प्रवृत्तक्रिय एवोच्यते, अन्यदाऽपि तथा तथा व्यवहारात् ॥</p>
<p>अन्ये<sup id="fnref:176"><a href="#fn:176" class="footnote-ref" role="doc-noteref">176</a></sup> पूर्वापरीभूतस्वभावपरिहारतः ।<br>
सिद्धरूपतया प्राहुः शब्दाः पाकादयः क्रियाम् ॥</p>
<p>तदुक्तम्—“कृदभिहितो भावः द्रव्यवद्भवति, क्रियावच्च” इति । न चैकान्तेन परिहृतसाध्यमानावस्थैव तैः क्रियोच्यते; यत आह “क्रियावच्च”<sup id="fnref:177"><a href="#fn:177" class="footnote-ref" role="doc-noteref">177</a></sup> इति ॥
प्रवृत्तिनिमित्ताभिधेययोर्भेदः<br>
अन्यत्प्रवृत्तौ शब्दस्य निमित्तमवगम्यते ।<br>
अभिधेयं तु तस्यान्यत् इत्ययं प्रथमः क्रमः ॥</p>
<p>पाचकादिब्शदानां हि प्रवृत्तौ निमित्तं क्रिया । अभिधेयास्तु कर्त्रादयः ॥</p>
<p>क्वचित्पुनर्यदेवास्य स्यात् प्रवृत्तिनिबन्धनम् ।<br>
तस्यैव वाच्यता भावप्रत्ययान्तपदेष्विव ॥</p>
<p>इत्येवं लेशतस्तावत् नाम्नां वृत्तिरुदाहृता ।<br>
आख्यातानां तु वाच्योऽर्थः पुरस्ताच्चर्चयिष्यते ॥</p>
<p>उपसर्गादीनां वाच्यार्थनिर्णयः<br>
उपसर्गानिपातानां नाम्नामिव विभागतः ।<br>
प्रयोगप्रतिपत्तिभ्यां अनेकार्थोऽवगम्यते ॥</p>
<p>उपसर्गाः प्राचुर्येण क्रियायोगे वर्तन्ते—“उपसर्गाः क्रियायोगे”  [पा-सू। ९-८-५९]  इति स्मारणात् ॥</p>
<p>केचित्तु नामभिरभिसम्बध्यते—यथा ईषदर्थवाचिनः “आपिङ्गः” इत्यादयः । अन्ये क्रियागर्भतया नाम्ना सम्बध्यन्ते । यथा—प्रगतं वयः यस्य सः प्रवया<sup id="fnref:178"><a href="#fn:178" class="footnote-ref" role="doc-noteref">178</a></sup> इति ॥</p>
<p>अन्ये धातोर्विचित्रार्थतामापादयन्तः तद्विशेशणत्वेन सम्बध्यन्ते । यथोक्तम्—
“
उपसर्गवशाद्धातुरर्थान्तरविलासकृत् ।<br>
प्रहाराहारसंहारविहारपरिहारवत् ॥</p>
<p>”  उपसर्गाणां क्वचिद्विरुद्धार्थाभिधायित्वम्<br>
ननु च ! क्वचिदुपसर्गो धात्वर्थमेव बाधमानो दृश्यते । यथा “प्रस्थितः” इति गतिनिवृत्तिवाची धातुः प्रवृत्तगतिवचनतां नीतः प्रशब्देन । न चेदृशं विशेषणं भवितुमर्हति ॥</p>
<p>येन<sup id="fnref:179"><a href="#fn:179" class="footnote-ref" role="doc-noteref">179</a></sup> स्वार्थाविरोधेन विशेष उपजन्यते ।<br>
विशेषणं तदेवेष्टं न तु यत् स्वार्थनाशनम् ॥ इति ॥</p>
<p>नैष दोषः—अर्थान्तराभिधानसामर्थ्यापादनमेव<sup id="fnref:180"><a href="#fn:180" class="footnote-ref" role="doc-noteref">180</a></sup> धातोर्विदधदुपसर्गो विशेषणं भवितुमर्हति । अनेकार्थामिधानशक्तिश्च धातुरुपसर्गेण नियतेऽर्थेऽवस्थाप्यत इति तस्य तद्विशेषणता ॥
उपसर्गाणां वाचकत्वम् ? उत द्योतकत्वम् ?<br>
उपसर्गाः किमर्थस्य वाचका द्योतका इति ।<br>
प्रकृतानुपयोगित्वात् इहैतन्न विचार्यते ॥</p>
<p>अन्वयव्यतिरेकाभ्यां तदर्थो ह्यवधार्यते ।<br>
तदागमे तत्प्रतीतेः तदभावे तदग्रहात् ॥</p>
<p>ते तु किं वाचकास्सन्तः तदवगतिमुपदधति ? किं वा द्योतकाः ? इति किमनेन ॥</p>
<p>एवं समुच्चयादिवाचिनां चादिनिपातानां, “वृक्षं प्रति द्योतते” इति कर्मप्रवचनीयानां च अर्थः प्रयोगप्रतिपत्तिभ्यामवधारणीय इत्यलं प्रसङ्गेन ॥
पदशक्तिविचारोपसंहारः<br>
अयमस्य पदस्यार्थ इति किं चिन्तितेत वा ।<br>
योऽर्थः प्रतीयते यस्मात् स तस्यार्थ इति स्थितिः ॥</p>
<p>स्पष्टामपि तु ये बुद्धिं निरूपयितुमक्षमाः ।<br>
तान् बोधयितुमस्माभिः दिङ्मात्रमुपदर्शितम् ॥</p>
<p>इति प्रमाणत्वसमर्थनाय<br>
शब्दस्य किञ्चिद्वयमुक्तवन्तः ।<br>
पदाभिधेयार्थनिरूपणं तु<br>
शास्त्रान्तरे<sup id="fnref:181"><a href="#fn:181" class="footnote-ref" role="doc-noteref">181</a></sup> विस्तरतः प्रणीतम् ॥</p>
<p>तत्क्षोदनेन न नः प्रयोजनमतिद्राधीयसी सा हि भूः<br>
अन्यामेव दिशं परीक्षितुमतोऽस्माभिर्गृहीतः क्षणः ।<br>
जात्याद्यर्थसमर्थनेन कथिता बाह्यार्थसंस्पर्शिता<br>
शब्दानामियतैव नन्ववसरेऽमुष्मिन् कृतार्था वयम् ॥</p>
<p>वाक्यार्थविचारोपक्षेपः<br>
एवं पदार्थे निर्णीते वाक्यार्थश्चिन्त्यतेऽधुना ।<br>
तत्र विप्रतिपत्तिश्च बहुरूपा विपश्चिताम् ॥</p>
<p>केचिदाचक्षते—बाह्यस्य वाक्यार्थस्यासम्भवात् पदार्थसंसर्गनिर्भासं ज्ञानमेव वाक्यार्थ इति ॥</p>
<p>अन्ये तु—वास्तवः पदार्थानां परस्परसंसर्गो बाह्य एव वाक्यार्थ इत्याहुः ॥</p>
<p>अन्यव्यवच्छेदो<sup id="fnref:182"><a href="#fn:182" class="footnote-ref" role="doc-noteref">182</a></sup> वाक्यार्थ इत्यपरे, शुक्लादिपदान्तरोच्चारणे कृष्णादिनिवृत्तेरवगमात् ॥</p>
<p>अपरे सङ्गिरन्ते—संसर्गस्य दुरपह्नवत्वात् तस्य च गुणप्रधानभावगर्भत्वात्<sup id="fnref:183"><a href="#fn:183" class="footnote-ref" role="doc-noteref">183</a></sup> गुणीभूतकारकनिकरनिर्वर्त्या प्रधानभूता क्रिया वाक्यार्थ इति ॥</p>
<p>अन्ये मन्यन्ते—भाव्यनिष्ठः<sup id="fnref:184"><a href="#fn:184" class="footnote-ref" role="doc-noteref">184</a></sup> पुरुषव्यापारः करोत्यर्थो भावनाशब्दवाच्यो<sup id="fnref:185"><a href="#fn:185" class="footnote-ref" role="doc-noteref">185</a></sup> वाक्यार्थः । लिङादिशब्दव्यापारवाच्यस्तु शब्दभावनाख्यः पुरुषस्यार्थभावनानुष्ठाने प्रवर्तकः स विधिरुच्यत इति ॥</p>
<p>अन्ये ब्रुवते—द्वयाभिधाने<sup id="fnref:186"><a href="#fn:186" class="footnote-ref" role="doc-noteref">186</a></sup> लिडादेः प्रत्ययस्य भारगौरवत् विधिरेव वाक्यार्थः, स एवानुष्ठेयः प्रवर्तकश्चेति ॥</p>
<p>तत्रापि द्वयी विमतिः—कैश्चित् प्रेषणात्मकत्वं शब्दस्याभ्युपगतम्, लिडादिशब्देभ्यस्तथा तदवगमात्, कार्यान्तरानवगमात्, भावार्थमात्रकार्यत्वपक्षस्य चातिदौर्बल्याद्विधिरेवानुष्ठेय इत्यर्थात् तस्य कार्यत्वम् ॥</p>
<p>अन्यैस्तु—कार्यत्वेन नियोगप्रतीतेः अर्थात्तस्य प्रेरकत्वमिति संश्रितम् । कार्यमवगतं स्वसिद्धये पुरुषं नियुङ्क्ते—“ममेदं कार्यं” इत्यवगते हि तत्सिद्धये पुरुषः प्रवर्तत इति ॥</p>
<p>अपरे पुनः—अभिनवं वाक्यार्थं उद्योगं नाम वर्णयाम्बभूवुः—इत्य नेकशाखा विप्रतिपत्तिः । तदत्र किं तत्त्वमिति ॥
वाक्यार्थस्याबाह्यत्वं, ज्ञानस्यैव वाक्यार्थत्वं इति बौद्धपक्षः<br>
अत्रैके तावदाहुः—वाक्यार्थो नाम पारमार्थिको बहिर्नास्त्येव । स हि पदार्थेभ्यो व्यतिरिक्तो वा स्यात् ? अव्यतिरिक्तो वा ? न व्यति रिक्तः—भेदानुपलम्भात् । “गौः शुक्ला आनीयतां” इत्यत्र पदग्रामे जातिगुणक्रियादिपदार्थव्यतिरेकेण कोऽसौ वाक्यार्थः ? स न दर्शयितुं शक्यते । अव्यतिरेके तु पदार्था एव वाक्यार्थः प्रत्येकं वा स्यात् ? सामस्त्येन वा ? न प्रत्येकं, तथाऽनवगमात्; न हि गौरिति पदार्थ एव वाक्यार्थो भवति ॥</p>
<p>सामस्त्यं तु न तेषामस्ति । तद्धि सत्तया भवेत् प्रतीत्या वा ? सत्तया न सामस्त्यमशेषपदार्थराशेरस्तीति न नियतः कश्चन वाक्यार्थोऽवधार्यते ।  प्रतीत्या तु सामस्त्यमधटमानम्, युगपद्भावित्वेन ज्ञानानां एकपदार्थप्रतीतिसमये पदार्थान्तरप्रतीत्यसम्भवात् । पदार्थप्रतित्युपायाश्च वर्णाः । तऽपि न युगपद्भाविनः । कुतः प्रतीतिकृतं सामस्त्यम् ?</p>
<p>अपि च पदार्थसमुदायः किमितरेतरसंस्ष्टो वाक्यार्थः ? अन्यथा वा ? न तावदन्यथा—“गौरश्वः पुरुषो हस्ती” इत्येवमादावदर्शनात् । संसर्गस्तु दुरुपपादः । स ह्यपेक्षा गतो भवति । न चार्थोऽर्थान्तरमाकाङ्क्षति, अचेतनत्वात् । बुद्धीनामपि क्षणिकत्वात् अन्योन्यं नाकाङ्क्षा । न च तत्कृतः सम्बन्धः ॥
पदार्थसंसर्गस्यापि वाक्यार्थत्वासम्भवः<br>
अत एव न संसर्गो वाक्यार्थः । न ह्यसौ अर्थानां ज्ञानानां वा यथोक्तनीत्याऽवकल्पते ॥</p>
<p>व्यवच्छेदोऽप्येवमेव<sup id="fnref:187"><a href="#fn:187" class="footnote-ref" role="doc-noteref">187</a></sup> निराकार्यः । सोऽपि हि न ज्ञानानामुपपद्यते । तदुक्तम्— [श्लो। वा। वाक्या-१४]
“
यदि ध्रियेत<sup id="fnref:188"><a href="#fn:188" class="footnote-ref" role="doc-noteref">188</a></sup> गोबुद्धिः शुक्लबुद्धिजनिक्षणे ।<br>
ततोऽन्याभ्यो निवर्तेत संसृज्येताथवा तया इति ॥</p>
<p>”<br>
न चापेक्षायां सत्यामपि सम्बन्धः कश्चिदुपलभ्यते । यथोक्तम्—  [श्लो। वा। वाक्या-२२]
“
अपेक्षणेऽपि<sup id="fnref:189"><a href="#fn:189" class="footnote-ref" role="doc-noteref">189</a></sup> सम्बन्धो नैव कश्चित् प्रतीयते ।<br>
कार्यकारणसंयोगसमवायादिलक्षणः ॥</p>
<p>”<br>
एकार्थवृत्तिप्रायस्तु सम्बन्धोऽतिप्रसज्यते इति ॥</p>
<p>अर्थानां तु कचिदपि भवन् सम्बन्धः शब्दैरनभिधीयमानत्वात् असत्कल्प एव, न च भेदसंसर्गयोर्वाचकं किञ्चित्पदमस्ति, अश्रवणात् । असति च तद्वाचिनि पदे न तयोः<sup id="fnref:190"><a href="#fn:190" class="footnote-ref" role="doc-noteref">190</a></sup> पदार्थत्वम् । अपदार्थस्य च न वाक्यार्थत्वम् ॥</p>
<p>श्रुतेऽपि तद्वाचिनि<sup id="fnref:191"><a href="#fn:191" class="footnote-ref" role="doc-noteref">191</a></sup> पदे सुतरामसङ्गतिः—“गौः शुक्ल आनीयतां संसर्गः” इति कोऽर्थः । तस्मात् बाह्यस्य वाक्यार्थस्य सर्वप्रकारमसम्भवात् पदार्थसर्गनिर्भासं ज्ञानगात्रं वाक्यार्थः, तेनैव लोकव्यवहार इति ॥
बाह्यार्थस्यैव वाक्यार्थत्वं, ज्ञानस्य तत्त्वनिरासश्च<br>
तदिदमनुपपन्नम्—बाह्यार्थस्यानन्तरमेव विस्तरेण प्रसाधितत्वात् । न च संसर्गनिर्भासं ज्ञानं वाक्यार्थो भवितुमर्हति । स्थापयित्वा हि बाह्यमर्थं वाक्यार्थचिन्तामुपक्र न्तोवन्तो वयम् । अतः कोऽवसरो विज्ञानमान्त्रवाक्यार्थत्ववर्णनस्य ॥
पदार्थवाक्यार्थयोर्वैलक्षण्यम्<br>
न च पदार्थव्यतिरिक्तो नास्ति वाक्यार्थः । इदं तावद्भवान् पृष्टो व्याचष्टाम् । किं “गौः” इति पदाद्यादृशी प्रतिपत्तिः, तादृश्येव “गौः” शुक्ल आनीयताम्ऽ इति वाक्यात् ? उत भिन्ने एते प्रतिपत्ती ? इति ॥</p>
<p>तत्र तुल्यत्वं तावत्प्रतिपत्त्योरनुभवविरुद्धम् । वैलक्षण्ये तु प्रतीत्योः वषयवैलक्षण्यमपि बलादुपनतम्, असति विषयभेदे प्रतीतिभेदानुपपत्तेः ।  यश्च तदतिरिक्तो विषयः, स वाक्यार्थः । एवं केवलगुणक्रियापदोच्चारणेऽपि योजनीयम् । तदुक्तं—यदाधिक्यं स वाक्यार्थः इति ॥</p>
<p>संसर्गोऽपि पदानां न न प्रतीयते । न हि “गौरश्वः पुरुषो हस्ती” इत्यसंसृष्टपदार्थप्रतीतिवत् “गौः शुक्ल आनीयताम्” इति प्रतीतिः । यथा च संसर्गः प्रतीयते, यश्च प्रतीत्युपायः, तत्सर्वं विस्तरतो निर्णेष्यते । तस्मात् बाह्य एव वाक्यार्थः ॥
व्यवच्छेदस्य वाक्यार्थत्वनिराकरणम्<br>
बाह्य एव भवन् न व्यवच्छेदो वाक्यार्थः, विधिरूपत्वेनावगमात् । संसर्गमन्तरेण चान्यव्यवच्छेदस्यापि दुरुपपादत्वात् । न हि शुक्लपदेनासंसृष्टः<sup id="fnref:192"><a href="#fn:192" class="footnote-ref" role="doc-noteref">192</a></sup> गोपदार्थ कृष्णादिभ्यो व्यावृत्त इत्यवगम्यते ॥</p>
<p>गोशब्दात् सर्वगवीषु बुद्धिरुपसर्पन्ती पदजनिता शुक्लपदसन्निधानात् अन्यतः कृष्णादेरपसर्पतीति व्यवच्छेदो वाक्यार्थ इति चेत्—मैवम् —तत्सम्बन्धावगमपूर्वकत्वात् तदितरव्यावृत्तेः । तत्सम्बन्धावबोधेनैव सिद्धे वाक्यस्यार्थवत्त्वे पाश्चात्यः कृष्णादिव्यवच्छेदावगमो यदि भवति, भवतु कामं, न त्वसौ वाक्यार्थ इति<sup id="fnref:193"><a href="#fn:193" class="footnote-ref" role="doc-noteref">193</a></sup> ॥
क्रियायाः वाक्यार्थत्वपक्षः<br>
तदेवं विधिरूपे बाह्ये च शब्दार्थेऽवस्थिते सति क्रियामेव केचिद्वाक्यार्थं वर्णयन्ति । अयमेषामाशयः—</p>
<p>पदार्थाः किल वाक्यार्थभावमायान्ति संहताः<sup id="fnref:194"><a href="#fn:194" class="footnote-ref" role="doc-noteref">194</a></sup> ।<br>
अपेक्षानुगुणान्योन्यव्यतिषङ्गविशेषतः ॥</p>
<p>न च गुणप्रधानभावमन्तरेण संसर्गः पदार्थानामवकल्पते । न चाख्यातरहितं वाक्यं किञ्चत्प्रयोगयोग्यम् । अनुच्चारिते तस्मिन् आकाङ्क्षाया अनिवृत्तेः । श्रोत्राकाङ्क्षानिवृत्तये च वाक्यानां लोके प्रयोगः । लोकवच्च वेदादप्यर्थोऽवसीयते । आख्याताच्च पूर्वापरीभूतः<sup id="fnref:195"><a href="#fn:195" class="footnote-ref" role="doc-noteref">195</a></sup> साध्यरूपोऽर्थोऽवगम्यते, न सिद्धरूपः । सिद्धसाध्यसमुच्चारणे कस्य किन्तन्त्रतेति चिन्तायां साध्यसिद्धये सिद्धमुपात्तमिति प्रतीयते ॥</p>
<p>साध्यं च साध्यमानत्वात् प्रधानमवगम्यते ।<br>
तस्मात्तदेव वाक्यार्थः क्रियातो नापरं च यत् ॥</p>
<p>सर्वेषां क्रियाप्रधान्ये निदर्शनानि<br>
क्रिया हि प्रतीयमाना स्वनिष्पत्तये साधनान्याक्षिपति, तैश्च योग्यैः सम्बध्यते । तानि च कानिचित् पदान्तरोपात्तानि भवन्ति । कानिचित् वाक्यान्तरोपनीतानि । कानिचित् प्रकरणान्तरपाठलभ्यानि । कानिचिदारादुपकारकाणि<sup id="fnref:196"><a href="#fn:196" class="footnote-ref" role="doc-noteref">196</a></sup> । कानिचित्सन्निपत्योपकारकाणि, कानिचिदन्तिकोपनिपतितान्यपि<sup id="fnref:197"><a href="#fn:197" class="footnote-ref" role="doc-noteref">197</a></sup> योग्यताविरहात् परिहरति । कानिचिदतिदूर<sup id="fnref:198"><a href="#fn:198" class="footnote-ref" role="doc-noteref">198</a></sup>  वर्तीन्यपि योग्यानि स्वसम्पत्त्यर्थमाहरति । इत्येवं दृष्टादृष्टोपकारकानेक कारककलापसम्पाद्यमानस्वरूपा क्रियैव वाक्यार्थः ॥</p>
<p>यजेत दद्याज्जुहुयात् अधीयीतेति चोदितः ।<br>
क्रियां साध्यतया वेत्ति तां च लोकोऽनुतिष्ठति ॥</p>
<p>कतुरपि क्रियाशेषत्वमेव<br>
अधिकारिपदमपि क्रियापेक्षितकर्तृसमर्पणेन तदुपयोगितामेवावलम्बते—अस्यां क्रियायामयं कर्ता, अनेनेयं क्रिया सम्पद्यते—इति । तत्र च न क्रिया स्वप्राधान्यमुज्झति । न हि क्रिया कर्त्रर्था, कर्ता तु क्रियार्थः । स हि तां निर्वर्तयन्नुपलभ्यते । शब्दोऽपि तथैवोपदिशति “एष इदं कुर्यात्” इति ॥
कर्तुरप्राधान्येऽपि प्रवृत्त्युपपत्तिः<br>
किमथ पुनरसौ क्रियामनुतिष्ठतीति चेत्, शब्दप्रामाण्यादेवेति ब्रूमः । शब्देन हि चोदितः “त्वयेदं कर्तव्यम्” इति । स चेन्नियुक्तो नानुतिष्ठन् चोदनामतिक्रामेत् । शास्त्रप्रत्ययाच्च क्रियामनुतिष्ठति । विरतफलाभिलाषः कर्मसंस्कारादेव परिपक्वकषायः स्तोकस्तोकप्रपञ्चप्रविलापनद्वारेणोत्तमाधिकारमारूढः तत एव ज्ञातास्वादः<sup id="fnref:199"><a href="#fn:199" class="footnote-ref" role="doc-noteref">199</a></sup> तमेव परमपुरुषार्थमासादयतीति दीर्घा सा कथा; तिष्ठतु ! किमनया ? सर्वथा क्रियाप्राधान्यात् सैव वाक्यार्थ इति । तदुक्तम् “द्रव्यगुणसंस्कारेषु बादरिः”  [जै-सू। ३-१-३]  इति ॥</p>
<p>एतदुक्तं भवति—द्रव्यादीनामेव क्रियां प्रति शेषत्वमनुगम्यते, न क्रियाया अन्यशेषत्वमिति<sup id="fnref:200"><a href="#fn:200" class="footnote-ref" role="doc-noteref">200</a></sup> ॥
फलस्यैव वाक्यार्थत्वं युक्तम्<br>
अत्रोच्यते—कुत इदं क्रियायाः प्राधान्यमुपेयते ? वस्तुवृत्तेन वा ? शब्दप्रत्ययमहिम्ना वा ?</p>
<p>फलस्य वस्तुतस्तावत् प्राधान्यमवगम्यते ।<br>
न सचेताः क्रियां काञ्चित् अनुतिष्ठति निष्फलाम् ॥</p>
<p>वेदाद्गुरुनियोगाद्वा शासनाद्वा महीभुजः ।<br>
न वै फलमपश्यन्तः क्रियां विदधते जनाः ॥</p>
<p>बालो माणवकोऽप्येषः चपेटामात्रहानये<sup id="fnref:201"><a href="#fn:201" class="footnote-ref" role="doc-noteref">201</a></sup> ।<br>
मोदकाद्याप्तये वाऽपि करोति गुरुशासनम् ॥</p>
<p>क्रियायां शब्दप्राधान्यस्याप्यसम्भवः<br>
अथोच्यते—न वस्तुतः<sup id="fnref:202"><a href="#fn:202" class="footnote-ref" role="doc-noteref">202</a></sup> प्राधान्यमिहाश्रीयते, अपि तु शब्दतः । शब्दप्रमाणका वयम् । यत् शब्द आह, तदेवास्माकं प्रमाणम् । तद्यथा “राजपुरुषः” इति । वस्तुवृत्ते राजा जगतामीशिता प्रधानम्, पुरुषस्तपस्वी तदिच्छानुवर्तनेन जीवति । शब्दस्तु पुरुषप्राधान्यमाचष्टे, उत्तरपदार्थप्रधानत्वात् तत्पुरुषस्येति । एवमिहापि “यजेत” “दद्यात्” “जुहुयात्” इति क्रियां प्राधान्येनोपदिशति शब्दः । “स्वर्गकामः” इत्यपि  क्रियां प्रति कर्तुरुपदेशः<sup id="fnref:203"><a href="#fn:203" class="footnote-ref" role="doc-noteref">203</a></sup> । वस्तुवृत्तेन तु कर्मणि क्रियमाणे कर्मस्वाभाव्यात फलं चेद्भवति, भवतु तत् ! पुरुषोऽपि प्रीयतां नाम फलेन, न तु शब्दः फलोपदेशनिष्ठ । आह च “तस्मिंस्तु कृते स्वयमेव तद्भवति”  [शा-भा-३-१-३]  इति । स्वयमेवेति कोऽर्थः ? न शब्दः फलपारतन्त्र्यं क्रियायाः प्रतिपादयतीति ॥</p>
<p>तदेतदयुक्तं—एवं वर्ण्यमाने “स्वर्गकामो यजेत” इति स्वर्गकामपदस्यान्वयो दुरुपपादः ॥
फलस्य वाक्यार्थत्वे आक्षेपः<br>
ननु ! कर्तृपदमेतत् । कर्ता च क्रियार्थः, न कर्त्रर्था क्रियेत्युक्तम्—</p>
<p>न कर्तृपदं स्वर्गकाम इति, किन्त्वधिकारिपदमेतत् । न हि जात्यैव कश्चित् स्वर्गकामो नाम कुत्रचित् पुरुषोऽवगम्यते, योऽत्र कर्तृत्वेन नियुज्येत । स्वर्गे कामो यस्यासौ स्वर्गकामः, स्वर्गं वा कामयति स्वर्गकामः । उभयथाऽपि स्वर्गकामनाविशिष्टः पुरुषस्तस्मात्पदादवगम्यते । तदत्र काम्यमानः स्वर्गः कथं यागक्रियया सम्बध्यते ? दृष्टेन, अदृष्टेन वोपकारेण ? यदि हि चन्दनं स्वर्गः, षोडशवर्षदेशीया अङ्गनाः स्वर्गः इति चन्दनाङ्गनादि द्रव्यसामानादिकरण्यप्रयोगात् द्रव्यवचनः स्वर्गशब्दः, तदा “द्रव्याणां कर्मसंयोगे गुणत्वेनाभिसम्बन्धः”  [जै-सू-६-१-१]  इति दध्यादिवत् साधनत्वेन स्वर्ग उपकरोति क्रियायाः । कामनाऽपि<sup id="fnref:204"><a href="#fn:204" class="footnote-ref" role="doc-noteref">204</a></sup>  द्रव्याहरणाङ्गत्वादुपकारिणी, यत् तया द्रव्यमानेतुं यतत इति दृष्टोपकारित्वम् ॥
फलस्य वाक्यार्थत्वसमर्थनम्, स्वर्गपदार्थश्च<br>
तच्चैतदसारम्—स्वर्गशब्दस्य द्रव्यवाचित्वाभावात् । प्रीतिवचनोह्येष स्वर्गशब्दः, न द्रव्यवचनः । तदेव चन्दनं शीतातुरेण, अग्रीष्मोपहतेन वा न स्वर्ग इति व्यपदिश्यते । सैवाङ्गना विरतायां सुरततृषि न स्वर्ग इत्युच्यते । तदेवमेष स्वर्गशब्दः प्रीतिं न व्यभिचरति, द्रव्यं तु व्यभिचरति । एवमद्रव्यत्वात् स्वर्गस्य न क्रियाङ्गत्वम् ॥</p>
<p>अथापि निरतिशयसुखप्रतीत्यन्यथाऽनुपपत्तितः परिकल्पितः कनकगिरिशिखरादिर्देशः स्वर्गः; सुतरां तस्य न क्रियासाधनत्वमवकल्पते, दध्यादिवदुपादातुमशक्यत्वात्<sup id="fnref:205"><a href="#fn:205" class="footnote-ref" role="doc-noteref">205</a></sup> ॥</p>
<p>अथापि अदृष्टेनैव द्वारेण “समुद्रं मनसा ध्यायेते” इतिवत् स्वर्गकामना तत्रोपकारिणी—तदपि क्लिष्टकल्पनामात्रम्—प्रीतिर्हि निरतिशया स्वर्गः । प्रीतेश्चानन्यार्थत्वं युक्तम् । प्रीत्यर्थमन्यत्, नान्यार्था प्रीतिः । तस्मान्न यागाय स्वर्गः, अपितु स्वर्गाय यागः । इत्थं च क्रियासाधनानुपदेशात् न कर्तृसमर्पकत्वेन स्वर्गकामपदं समन्वेति ॥
स्वर्गकामादिपदानां अन्वयक्रमः<br>
कथं तर्ह्यस्यान्वयः ? अधिकारिवाचित्वेन ब्रूमः । कोऽयमधिकारी नाम ? कर्मणः स्वामी । ईस्वरवचनो ह्यधिकृतशब्दः ॥</p>
<p>ननु कर्तैव कर्मणः स्वामी, नान्यः—मैवम्—स्वामी सन् कर्ता, न कर्ता सन् स्वामीति ॥</p>
<p>ननु क्रियाकारकसम्बन्धव्य तिरिक्तः कोऽन्यः कर्मणः पुरुषस्य च सम्बन्धः ? उच्यते—“ममेदं कर्तव्यम्” “अहमत्र स्वामी” इति स्वस्वामिभावमवगत्य पाश्चात्यः क्रियाकारकसम्बन्धोऽवगम्यते ॥
अधिकारिणः कर्तुश्च विशेषः<br>
ननु त्वयाऽपि क्रियाकारकसम्बन्धौ<sup id="fnref:206"><a href="#fn:206" class="footnote-ref" role="doc-noteref">206</a></sup> नापह्नूयत एव, जातिवादिनेव व्यक्तिप्रतीतिः । स तु पाश्चात्य इन्यत्र किं प्रमाणम् ? उक्तमत्र अनुपादेयविशेषण<sup id="fnref:207"><a href="#fn:207" class="footnote-ref" role="doc-noteref">207</a></sup> विशिष्टस्य पुंसः निर्देशादिति । कारकत्वानुगुणविशेषणयोगिनो ह्यस्य कर्तृतया योग्यः सम्बन्धः । तद्विपर्यये त्वधिकारित्वेनेति । तस्मादधिकृतस्य कर्तृत्वम्, न कर्तुरधिकारः ॥</p>
<p>इत्थं च स्वर्गकामस्याधिकृतत्वं निर्वहति । “यदि हि तत्कर्म स्वर्गाय स्यात्, स्वर्गो मे भोग्यो भवेत् । कथमहं स्वर्गं प्राप्नुयाम्” इत्येवं साध्यत्वेन स्वर्गमिच्छन् स्वर्गकाम इत्युच्यते । यदि च न स्वर्गसाधनं तत्कर्म, तद्विरुद्धमेवेदमापतति—स्वर्गं कामयते, यागं करोतीति—अन्यदिच्छति, अन्यत् करोतीति हि स्यात् । अतः कर्मणः काम्यमानसाधनतामप्रतिपद्यमानः स्वर्गकामः तत्र नैवाधिक्रियते; न चानधिक्रियमाणस्तत्र सम्बध्यते ॥</p>
<p>तदेवमधिकृतत्वेन स्वर्गकामस्य कर्मणि सम्बन्धात् स्वर्गयागयोश्च साध्यसाधनभावावगममन्तरेण तस्याधिकारनिर्वाहासम्भवात् अवश्यङ्क्रियायाः साधनत्वं, स्वर्गस्य च साध्यत्वमभ्युपगन्तव्यम् । अतश्च क्रियायाः फलं प्रति गुणभावान्न प्राधान्यम् । अप्राधान्याच्च न वाक्यार्थत्वम् । तदुक्तम्—ऽकर्मण्यपि जैमिनिः फलार्थत्वात्  [जै-सू-३-१-४]  इति ॥
क्रियाया अपि फलशेषत्वमेव<br>
का चेयं क्रिया वाक्यार्थ इत्युच्यते ? य एष यागादिः भावार्थें धातुवाच्यः ? उत प्रत्ययार्थः<sup id="fnref:208"><a href="#fn:208" class="footnote-ref" role="doc-noteref">208</a></sup> कश्चित्तदतिरिक्तः ? इति ॥</p>
<p>तत्र भावार्थस्य काम्यमानसाधनत्वात् अप्राधान्यमुक्तमेव । प्रत्ययार्थेऽपि काम्यमानभावार्थगतसाधनभावापरित्यागैनैव प्रतीयमानो वाक्यार्थतामेति, नान्यथेति<sup id="fnref:209"><a href="#fn:209" class="footnote-ref" role="doc-noteref">209</a></sup> । स चायं परेषामपि पक्षः । तस्मान्न क्रियामात्रपर्यवसायी वाक्यार्थ इति सिद्धम् ॥
फलस्यापि वाक्यार्थत्वासम्भवः, पुरुषस्य वाक्यार्थत्वविमर्शश्च<br>
किमिदानीं फलस्यैव वाक्यार्थत्वं प्रचक्ष्महे ? तद्धि प्रधानं साध्यम् । एतदर्थो ह्यखिलः श्रमः—एतदपि नास्ति—क्रियार्थ एव तावद्वाक्यार्थत्वं कथमुत्सृष्टम् ? अप्राधान्यादिति चेत्—फलेऽपि समानम् । फलमपि पुरुषार्थत्वादप्रधानम् । न हि “स्वर्गः स्वतन्त्र एव सत्तां लभतां” इति यतते पुरुषः, किन्तु स्वोपभोग्यतयैव सर्वमभिलषतीत्यतस्तस्यापि तदर्थत्वान्न प्राधान्यम् । आह च “फलं च पुरुषार्थत्वात्”  [जै-सू-३-१-५]  इति ॥</p>
<p>हन्त ! तर्हि पुरुष एव वाक्यार्थो भवतु । स ह्यनन्यनिष्ठः, स्वतन्त्रत्वात्—उच्यते—पुरुषोऽप्यौदुम्बरीसम्भारादिषु विनियुज्यत एव । “यजमानसम्मिता औदुम्बरी भवति” इति तस्यापि तदर्थत्वम् । उक्तं च “पुरुषश्च कर्मार्थत्वात्”  [जै-सू-३-१-६]  इति ॥</p>
<p>यद्येवं, सङ्कटे पतिताः स्मः । न विद्मः किं विदध्महे । क्रिया हि फलार्था, फलं च पुरुषश्च क्रियार्थ इति परिवर्तमाने चक्रे कस्य प्राधान्यं शिष्मः ? कस्य वाक्यार्थत्वम् ?
पुरुषस्यापि वाक्यर्थत्वासम्भवः<br>
उच्यते—पुरुषस्तावन्न वाक्यार्थः; आख्यातवाच्यत्व एव तस्य विवदन्ते,<sup id="fnref:210"><a href="#fn:210" class="footnote-ref" role="doc-noteref">210</a></sup> का कथा वाक्यार्थत्वस्य ?</p>
<p>ननु “कर्तरि लकारः” इति स्मरणात् कथं नाख्यातवाच्यः कर्ता ? कोऽयं लकारो नाम ? स<sup id="fnref:211"><a href="#fn:211" class="footnote-ref" role="doc-noteref">211</a></sup> हि “वर्तमाने लट्—”इति विधाय, “कर्तरि शप्” —“युष्मदि मध्यमः—”“अस्मद्युत्तमः—”“शेषे प्रथमः—”“तिप्तस्झि—”इति, “बहुषु बहुवचनम्—”“द्व्येकयोर्द्विवचनैकवचने—”इति वाक्यान्तरैर्विभज्य विवृतः । तदेतानि कारकसङ्ख्याविभक्तिविधायीनि सूत्राणि एकवाक्यतया व्याख्येयानि, एकार्थविषयत्वात् । एको हि “पचति” इत्यादिः शब्दः तैर्व्याक्रियते । तदेवमेष वाक्यार्थो भवति—कर्तुबहुत्वे बहुवचनं झि इति । सेयं कर्तृसङ्ख्याऽऽख्यातवाच्या भवति, न कर्ता—इति कुतस्तस्य वाक्यार्थत्वम् ? अलं चानया शास्त्रान्तरगर्भया द्राधीयस्या कथया । पुरुषस्तावन्न वाक्यार्थः ॥
भावनाया वाक्यार्थत्वपक्षः<br>
फलमपि न वाक्यार्थः, सिद्धासिद्धविकल्पानुपपत्तेः । सिद्धस्य तावत् फलस्याभिधानमेव नास्ति, साध्यमानत्वेन निर्देशात् ॥</p>
<p>साध्यमानत्वपक्षे तु साक्षात्तत्सिद्धिवेदनात्<sup id="fnref:212"><a href="#fn:212" class="footnote-ref" role="doc-noteref">212</a></sup> ।<br>
व्यापार एव तन्निष्ठः तद्धि वाक्यार्थ उच्यताम् ॥</p>
<p>अत एव हि वाक्यार्थं भावनां प्रतिजानते ।<br>
यथोचितफलाढ्यां च त्रयसम्बन्धबन्धुराम् ॥</p>
<p>भावनास्वरूपविवरणम्<br>
केवं भावना नाम ? भाव्यनिष्ठो  [प्। ७५]  भावकव्यापारो भावना । भाव्यं हि स्वर्गादि फलं, साध्यमानत्वात् । साध्यत्वं चास्य भवनक्रियाकर्तृत्वात्<sup id="fnref:213"><a href="#fn:213" class="footnote-ref" role="doc-noteref">213</a></sup> । भवनक्रियायां च कर्तृत्वं उत्पत्तिधर्मकस्य वस्तुनो दृष्टम्; न नित्यं भूतस्य, नापि नित्यमभूतस्य । यथाऽऽह— [तं। वा। २-१-१]
“
नित्यं न भवनं यस्य यस्य वा नित्यभूतता ।<br>
न तस्य क्रियमाणत्वं खपुष्पाकाशयोरिव इति ॥</p>
<p>”<br>
स्वर्गादिश्च काम्यरूपोऽर्थः खतत्पुष्पाभ्यां विलक्षण इति भाव्यो भवति । तन्निष्ठस्तदुत्पादकश्च पुरुषव्यापारो यः, स भावना । सा ण्यन्तेन भवतिनोच्यते । प्रकृत्यर्थस्य भवतेः कर्ता यः स्वर्गादिः, स एव ण्यन्तस्य<sup id="fnref:214"><a href="#fn:214" class="footnote-ref" role="doc-noteref">214</a></sup> तस्य कर्मतां प्रतिपद्यते । कर्ता त्वस्य प्रयोजकः पुरुषः । णेश्चार्थः प्रयोजकव्यापारः । पुरुषो हि भवन्तं स्वर्गादिमर्थं स्वव्यापारेण भावयति— सम्पादयति । स तत्सम्पादको व्यापारो भावनेत्युच्यते ॥
भावना न क्रियारूपा<br>
ननु व्यापारः क्रियैव, तदतिरिक्तस्य व्यापारस्यासम्भवात् । क्रियावाक्यार्थपक्षश्च प्रतिक्षिप्तः—उच्यते—न क्रियामात्रं भावना । अपि तु परिदृश्यमानपूर्वापरीभूतयज्यादिभावस्वरूपातिरिक्तः पुरुषव्यापारः प्रत्ययात्<sup id="fnref:215"><a href="#fn:215" class="footnote-ref" role="doc-noteref">215</a></sup> प्रतीयमानो भावना । यथाऽऽह—
“
न<sup id="fnref:216"><a href="#fn:216" class="footnote-ref" role="doc-noteref">216</a></sup> सा केनचिदुत्पाद्या जनिका सा न कस्यचित् ।<br>
केवलं जननी ह्येषा जन्यस्य जनकस्य च इति ॥</p>
<p>”<br>
क्रियाकारकादिविलक्षणैव हि सा शब्दात् प्रतीयत इत्यर्थः ॥
भावनायाः आख्यातवाच्यत्वम्<br>
ननु च “यजत” इत्यत्र प्रकृत्यर्थो यागादिः किया । प्रत्ययार्थस्तु प्रेरणारूपो विधिः, कर्तृसङ्ख्यादिश्च; न तु धात्वभिधीयमानव्यापारव्यतिरिक्तो भावनाख्यः पुरुषव्यापारः प्रत्ययात् प्रतीयते । न हि भावनावाचिनीं काञ्चिद्विभक्तिं स्मरति पाणिनिः, लिङादिमिव विध्यादौ । तस्मान्न भावना वाक्यार्थः—उच्यते—भावनाऽपि प्रतीयत एवाख्यातात् यदि नैपुण्येन शाब्दी प्रमितिरवमृश्यते ॥</p>
<p>आस्तां विधिपदं तावद्वर्तमानापदेशिनः ।<br>
शब्दात् यजत इत्यादेः भावना न न गम्यते ॥</p>
<p>“पचति”“गच्छति” इत्यतो यथा पाकादिर्धात्वर्थः प्रतीयते, तथा सर्वानुगतः कर्तृव्यापारोऽपि, पाकाद्युपजननापायेऽपि<sup id="fnref:217"><a href="#fn:217" class="footnote-ref" role="doc-noteref">217</a></sup> व्यापारप्रतीतेरन  पायात् । यथा हि “औपगवः” “कापटवः” “औपमन्यवः” इत्युपगुप्रभृतीनामुद्धारे च निक्षेपे च प्रत्ययार्थोऽनुवर्तते तद्धितान्तेषु, तथाऽऽख्यातेष्वपि सोऽनुवर्तमानो दृश्यते ॥</p>
<p>अपि च “पचति” इत्याख्यातपदस्य यदाऽर्थो व्याचिख्यासितो भवति, तदा “पाकं करोति” इति वाक्यं व्याख्यातारः प्रयुञ्जते—“पचति” इति कोऽर्थः ?—“पाकं करोति” इति पाकशब्देत द्वितीयान्तेन साध्यं धात्वर्थं व्याचक्षते । कर्तृव्यापारात्मकं प्रत्ययार्थं “करोति” इतिपदेन ॥</p>
<p>किं च “किं करोति देवदत्तः ?” इति पृष्टास्सन्तः द्वये वक्तारो भवन्ति “करोति पाकं” इति, पचतीतिवत् । तदिदमुभयरूपमप्युत्तरमेकार्थम्; अन्यथा न तेन प्रष्टा प्रत्याय्येत । तस्मात् पाकं करोतीति पदद्वयस्य योऽर्थः, स एवार्थः एकस्य पचतीति पदस्य । अत्रापि पचत्यर्थादन्यः करोत्यर्थः प्रतीयत एव । योऽसावन्यः करोत्यर्थः, सा भावना ॥
भावनायाः अतिरिक्तत्वानतिरिक्तत्वे<br>
आह—न कर्तृसङ्ख्यादिव्यतिरेकेण प्रत्ययात् धात्वर्थातिरिक्तं व्यापारं प्रतिपद्यन्ते । प्रतिपद्येरंश्चेत् करोतीत्यतोऽपि<sup id="fnref:218"><a href="#fn:218" class="footnote-ref" role="doc-noteref">218</a></sup> शब्दात् प्रतिपद्येरन् । न च करोतीत्यत्र प्रकृतिप्रत्ययवाच्ये क्रिये विभज्य दर्शयितुं शक्येते—उच्यते —नेदं साधु बुध्यसे ॥</p>
<p>यश्च पाकं करोतीति व्यवहारो विभागतः<sup id="fnref:219"><a href="#fn:219" class="footnote-ref" role="doc-noteref">219</a></sup> ।<br>
स एव समुदायेन प्रोक्तः पचतिना यथा ॥</p>
<p>तथा कार्यं करोतीति प्रतीतिर्नास्ति लौकिकी ।<br>
प्रत्ययार्थः करोत्यर्थे पचत्यादौ तु वर्तते ॥</p>
<p>कर्तृसङ्ख्याप्रतीतौ च न विवादोऽस्ति कस्यचित् ।<br>
तावता निह्नवः कार्यो न तु व्यापारसंविदः ॥</p>
<p>करोतीत्यादिशब्देभ्यश्च यथा न भवितव्यविशिष्टेभ्यः तत्प्रतीतिरिष्यते, न तथा सर्वेभ्यः ॥</p>
<p>के पुनस्ते विशिष्टाः शब्दाः, ये भावनामभिदधति ? उच्यते—</p>
<p>भावार्थाः कर्मशब्दा ये तेभ्यो गम्येत भावना ।<br>
यजेतेत्येवमादिभ्यः स एवार्थो विधीयते ॥</p>
<p>“भवन्ति केचित् भावार्थाः, न कर्मशब्दाः—”यथा—“भावः” “भवनं” “भूतिः” इति । भवन्ति केचित् कर्मशब्दाः, न भावार्थाः—यथा—श्येनैकत्रिकादयः<sup id="fnref:220"><a href="#fn:220" class="footnote-ref" role="doc-noteref">220</a></sup> कर्मनामधेयतया प्राक् समर्थिताः । ये तु भावार्थाः सन्तः कर्मशब्दाः “यजते” “ददाति” “जुहोति” इत्येवमादयः, तेभ्यः भावनाख्या क्रिया गम्यते । तैरेव लिङादिविभक्त्यन्तैः सोऽर्थोऽभिधीयते “यजेत” “दद्यात्” “जुहुयात्” इति । तदुक्तं—“यज्याद्यर्थश्चातोऽवगम्यते भावयेदिति च” इति  [शा। भा-२-१-१]  ॥</p>
<p>करोतिशब्दादपि केवलात् कर्तृव्यापारो न नासाववगम्यते; यत्र यागादिकर्मणाऽननुरक्तेन प्रयोगयोग्यतां प्रतिपद्यत इति विशिष्टेभ्य एव यजत्यादिशब्देभ्यो भावनाख्योऽनुष्ठेयः पुरुषव्यापारः प्रतीयत इति सिद्धम् ॥
अख्यातार्थवस्तुस्वरूपे पक्षभेदाः<br>
क्रियाविशेष एवायं व्यापारो ज्ञातुरान्तरः ।<br>
स्पन्दात्मकबहिर्भूतक्रियाक्षणविचक्षणः ॥</p>
<p>इत्येवं केचित् ॥</p>
<p>पुरुषस्य प्रयत्नो वा भावनेत्यभिधीयते ।<br>
औदासीन्यदशापायं<sup id="fnref:221"><a href="#fn:221" class="footnote-ref" role="doc-noteref">221</a></sup> पुमान् येन प्रपद्यते ॥</p>
<p>स यत्नो यागहोमादिक्रियानिर्वृत्तिकारणम् ।<br>
तस्य तद्व्यतिरिक्तत्वं<sup id="fnref:222"><a href="#fn:222" class="footnote-ref" role="doc-noteref">222</a></sup> प्रायः सर्वेऽनुमन्यते ॥</p>
<p>स चायमात्मधर्मोऽपि न विभुत्वादिसन्निभः ।<br>
साध्यरूपाभिसम्बन्धात् धत्ते विषयतां विधेः ॥</p>
<p>इत्यपरे ॥
भावनायाः धात्वर्थानुगतत्वपक्षः<br>
अन्ये धात्वर्थसामान्यं भावनामभ्युपागमन् ।<br>
यागदानाद्यनुस्यूतं रूपं गोत्वादिजातिवत् ॥</p>
<p>यथा हि शाबलेयादिष्वनुगतं च गोरूपमवभासते, व्यावृत्तं च शाबलेयादिरूपं, एवमिहापि यागादिकर्मणामनुगतं च व्यापाररूपं प्रतिभासते परस्परविभक्तं च यागादिरूपम् । यत् तदनुगतं व्यापाररूपं, सा भावना । यथा च शाबलेयाद्यननुरक्तं पृथक्त्वेन गोत्वं दर्शयितुमशक्यम् । तदुपरक्तत्वेन तस्य सर्वदाऽवगमात् । न चैतावता तस्य नास्तित्वम्, आत्मनः सुखादुःखादिसम्बन्धमन्तरा प्रत्येकं भानस्य वेदान्तिव्यतिरिक्तैः अनङ्गीकारेऽपि न नास्तित्वं यथा, तथा ॥सुख-दुःखाद्यवस्थानुगतस्येवात्मनः ॥</p>
<p>तथा च किं करोति, इत्यनवगतविशेषव्यापारसामान्यप्रश्ने सति, “पचति” “पठति” इति तद्विशेषोत्तरवचनं अनुगुणं भवतीति । तच्च सामान्यरूपमपि न गोत्वादिवत्, क्रियात्ववद्वा सिद्धतयाऽवभासते, येन विधेरविषयः स्यात् ॥</p>
<p>अपि च “यजते” “दद्यात्” “जुहुयात्” इति सर्वत्रापरित्यक्तपूर्वापरी भूतस्वभावं तद्व्यापारसामान्यमवगम्यते । तेन विधेश्च विषयतां प्रतिपद्यते । तदिदं सकलधात्वर्थसाधारणं साध्यमानावस्थं व्यापारसामान्यं भावनेत्युच्यते । तस्मिंश्च पक्षे धातुवाच्यत्वमपि भावनाया वक्तुं शक्यते ॥</p>
<p>पाकादिशब्देभ्यो धातौ<sup id="fnref:223"><a href="#fn:223" class="footnote-ref" role="doc-noteref">223</a></sup> सत्यपि तदप्रतीतेः न धातुवाच्यत्वं भावनाया इति चेत्, भवत्यादौ तर्हि सत्यति प्रत्यये तदप्रतीतेः प्रत्ययवाच्यत्वमपि न स्यात् । तदलमनेन निर्धारणप्रयत्नेत । सर्वथा धातोर्वा प्रत्ययाद्वा भावनाऽवगम्यत इति सिद्धम् ॥
भावनाया अंशत्रयविशिष्टत्वम्<br>
सा धातोः प्रत्ययाद्वाऽपि भावनाऽवगता सती ।<br>
अपेक्षर्तेऽशत्रितयं किं केन कथमित्यदः ॥</p>
<p>“भावयेत्” इत्यवगते नूनमपेक्षात्रयं भवति—किं भावयेत् ? केन भावयेत् ? कथं भावयेत् ? इति ॥</p>
<p>तत्र किमित्यपेक्षा स्वर्गकामपदेन पूर्यते—किं भावयेत् ? “स्वर्गं” इति ॥</p>
<p>ननु ! “स्वर्गकामः” इति पुरुषनिर्देशोऽयं, न फलनिर्देशः—सत्यम्, स्वर्गपरस्त्वयं निर्देशः । उक्तं हि निरतिशयप्रीतिवचनः स्वर्गशब्दः । प्रीतिश्च यान्नार्थेत्यप्युक्तम् । साध्यत्वेन च स्वर्गः काम्यत इति स एव हि किमित्यंशे निपतति “स्वर्गं भावयेत्” इति । “स्वर्गं कामयते” इति च व्यत्पत्तौ विस्पष्टमेव तस्य साध्यत्वम् । बहुव्रीहावपि तस्यैव साध्यत्वं विधिवृत्तपर्यालोचनयाऽवधार्यते ॥
करणाकाङ्क्षाविवरणम्<br>
एवं “स्वर्गं भावयेत्” इत्यवगते “केन भावयेत्” इत्यपेक्षायां, यागेनेति सम्बध्यते ॥</p>
<p>ननु ! “यागेन” इति न श्रूयते, किन्तु “यजेत” इति । तच्चाख्यातपदं प्रकृतिप्रत्ययात्मकसमुदायरूपम् । तत्र ङिप्रत्ययस्य भावना वाच्येत्युक्तम् । “यज्” इति धातुमात्रमवशिष्टम् । तस्य कृदन्तस्य तृतीयान्तस्य यागेनेति योऽर्थः स कथमेकाकिना तेन<sup id="fnref:224"><a href="#fn:224" class="footnote-ref" role="doc-noteref">224</a></sup> प्रत्याय्येत—उच्यते—भावना चेत्  प्रत्ययार्थ इति सोढमायुष्मता, यागेनेत्यभिसम्बन्धः सोढव्य एव । यो हि तस्यां यथा सम्बद्धुं योग्यः तमसौ तथा प्रत्येष्यति, नान्यथेति करणाकाङ्क्षापरिपूरणेन सम्बन्धयोग्यो यजिरिति तथैवैष भावनयाऽभि सम्बध्यते ॥
यागस्य करणत्वं शब्दसामर्थ्यलभ्यम्<br>
अप्रातिपदिकत्वाद्धि तृतीया तत्र मा स्म भूत् ।<br>
शब्दसामर्थ्यलभ्या तु नूनं कारणता यजेः ॥</p>
<p>कस्य पुनश्शब्दस्य सामर्थ्यमेतत् ? भावनावाचिन इति—ब्रूमः— तृतीययैव कारणत्वमभिधानीयमिति नेयं राजाज्ञा । ततस्तदवगतेस्तु<sup id="fnref:225"><a href="#fn:225" class="footnote-ref" role="doc-noteref">225</a></sup> तथाऽभ्युपगम्यते । एवमिहापि “स्वर्गकामो यजेत” इति तथाऽवगतिर्भवन्ती किमिति न मृष्यते ?</p>
<p>आख्यातात् साध्यता या च धात्वर्थस्यावगम्यते ।<br>
द्वितीया श्रूयते तत्र किं वा तदभिधायिनी ?</p>
<p>यागस्य करणत्वौचित्यम्<br>
ननु एवं तर्हि धात्वर्थस्य साध्यताऽवगतेः किमित्यंशे यजिना पतितव्यम्—“किं भावयेत्” ?; “यागम्” । केनेत्यपेक्षिते वाक्यान्तरसमर्पितं “ब्रीहिभिः” इत्यादि सम्बध्यताम्; न पुनर्यजेः साध्यरूपव्यापाराभिधायिप्रत्ययोपसर्जनीभूतकर्मतां अतिप्रत्यासन्नामनारुह्य दूरवर्तिनीं करणतामधिरोढुमर्हति—उच्यते—स्यादेतदेवं, यदि हि “स्वर्गकामः” इति न श्रूयेत । तस्मिंस्तु श्रुते नैवं भवितुमर्हति । कुतः ?</p>
<p>स्वर्गादिसाध्यसम्बन्धादलब्ध्वा साध्यताऽन्वयम् ।<br>
यजिस्तदानुगुण्येन करणांशेऽवतिष्ठते ॥</p>
<p>स्वर्गस्य हि काम्यमानत्वेन प्रीत्यात्मकत्वेन चानन्यार्थत्वात् साध्यतायां, योग्यत्वात् किमित्यंशोपनिपाते सिद्धे तत्रालब्धनिवेशो यजिः तदपेक्षितां करणतामेव योग्यत्वादबलम्बते ॥</p>
<p>सामानाधिकरण्यं<sup id="fnref:226"><a href="#fn:226" class="footnote-ref" role="doc-noteref">226</a></sup> च ज्योतिष्टोमादिभिः पदैः ।<br>
एवं सत्युपपद्येत करणत्वानुवादिभिः ॥</p>
<p>कर्मनामधेयत्वं च ज्योतिष्टोमादीनां शब्दानामुक्तम् ॥
साध्यस्य भागस्य करणत्वसम्भवः<br>
ननु साध्यत्वपक्षसाक्षितामपि कर्मनामधेयानि भजन्ते—“अग्निहोत्रं जुहोति” इति—नैषदोषः—साध्य एव भवन् भावार्थः साधनतामबलम्बते । तत्रापि हि स्वर्गभावनायामग्निहोत्राख्यो होमः करणमेव, अन्यथा स्वर्गकामपदानन्वयप्रसङ्गात्<sup id="fnref:227"><a href="#fn:227" class="footnote-ref" role="doc-noteref">227</a></sup> इत्युक्तम् । नामधेयपदं तु कर्मतामनुवदति किञ्चित् करणताम्; “अग्निहोत्रं” इत्यादि, “ज्योतिष्टोमेन” इति । तस्मात् यजेः करणत्वेनैवान्वय इति सिद्धम् ॥</p>
<p>यत्तु प्रत्यासन्नत्वात् साध्यांशोपनिपातितेत्युच्यते—तदयुक्तम्— योग्यत्वविरोधिनी प्रत्यासत्तिः सम्बन्धकारणम्, न तद्विपरिता । योग्यत्वं च स्वर्गस्यैव साध्यतायां, यजेश्च करणतायामित्युक्तम् ॥
कर्थभावाकाङ्क्षाविवरणम्<br>
एवं “यागेन भावयेत्” इत्यवगते, “कथम् ?” इत्यपेक्षायां इति कर्तव्यत तद्वाक्यपठिता, वाक्यान्तरनिवेदिता वा सम्बध्यते ॥</p>
<p>तद्वाक्योपात्ता तावत्—यथा “एतस्यैव रेवतीषु वारवन्तीयमग्नि<sup id="fnref:228"><a href="#fn:228" class="footnote-ref" role="doc-noteref">228</a></sup> ष्टोम साम कृत्वा पशुकामो ह्येतेन यजेत” इति ॥</p>
<p>वाक्यान्तरोपात्ता—“ब्रीहीनबहन्ति” “तण्डुलान् पिनष्टि” “समिधो यजति” “बर्हिर्यजति” “तनूनपातं यजति” इति ॥</p>
<p>इतिकर्तव्यता हीष्टा दृष्टादृष्टप्रयोजना ।<br>
प्रायः सर्वत्र भावार्थे कथमंशोपपादिनी ॥</p>
<p>दृष्टोपकारद्वारेण सम्बद्धा पेषणादिका ।<br>
इतिकर्तव्यता ज्ञेया सन्निपत्योपकारिणी ॥</p>
<p>भावार्थमनुगृह्णाति या त्वदृष्टेन वर्त्मना ।<br>
समिदाद्यात्मिकामाहुः तामारादुपकारिणीम् ॥</p>
<p>एवमंशत्रयाश्लेषलब्धानुष्ठानयोग्यताम् ।<br>
भावनामीदृशीं प्राप्य वृत्तिविधिनिषेधयोः ॥</p>
<p>“दर्शपूर्णमासाभ्यां यजेत स्वर्गकामः”“ज्योतिष्टोमेन स्वर्गकामो यजेत” इत्यत्र अनन्तरोक्तरीत्या एष वाक्यार्थो जातः—दर्शपूर्णमासेन यागेन स्वर्गं ववेत् अनयाऽग्न्याधानादिकयेतिकर्तव्यतयेति ॥
विधिप्रत्ययस्यावश्यकता<br>
किमर्थं<sup id="fnref:229"><a href="#fn:229" class="footnote-ref" role="doc-noteref">229</a></sup> पुनर्विधिराश्रीयते ? वर्तमानापदेशिष्वप्याख्यातेषु—भावना प्रतीयत इति दर्शितवान् भवान् । अतः किं विधिना ? तस्य ह्यीश्चयणं स्वर्गयागयोः साध्यसाधनभावबोधनाय; प्रवृत्तिनिवृत्तिलिद्धये वा ? साध्यसाधनसम्बन्धस्तावत् आकाङ्क्षा-सन्निधि-योग्यता-पर्यालोचनया वर्तमानापदेशिनोऽप्याख्यातात्<sup id="fnref:230"><a href="#fn:230" class="footnote-ref" role="doc-noteref">230</a></sup> भावनावगमे सति भवत्येवान्तरेणापि वधिम् ॥</p>
<p>प्रवृत्तिरपि पुरुषेच्छानिबन्धना स्वर्गस्य साध्यत्वे, यागस्य साधनत्वेऽवधारिते, यः स्वर्गमिच्छेत् स तत्सिद्धये प्रवर्तेतैव । यस्तु नेच्छेत् तस्य विधिरपि किङ्कुर्यात् ? न ह्यप्रवर्तमानस्य पुंसः विधिर्गले पाशं निदधातिः रज्वा वा बाहू बध्नाति । निषेधाधिकारेऽपि सुरापानब्राह्मणहननादे, प्रत्यवायसाधनत्वावधारणात् तत्परिजिहीर्षया निवृत्तिर्भवति, न विधितः । यस्तु प्रत्यवायान्न बिभेति, स विधावपि श्रुते न निवर्तत एवेति । तस्मात् प्रवृत्तिनिवृत्त्योर्न कारणं विधिरिति तदर्थमपि तदाश्रयणमसाम्प्रतम् ॥
विधिस्वरूपविमर्शः<br>
कश्चायं विधिर्नामेत्येतदपि न विद्मः । ननु चाहुः—</p>
<p>विधेर्लक्षणमेतावदप्रवृत्तप्रवर्तनम् ।<br>
अतिप्रसङ्गदोषेण<sup id="fnref:231"><a href="#fn:231" class="footnote-ref" role="doc-noteref">231</a></sup> नाज्ञातज्ञापनं विधिः ॥</p>
<p>बाढं श्रुतोऽयं श्लोकः । किन्तु कोऽसावप्रवृत्तप्रवर्तक इति न जानीमः; प्रवर्तकस्वरूपे हि संशेरते प्रवादुका इति ॥
प्रवर्तकत्वं कस्येति विमर्शः<br>
किं लिङादिः शब्द एव प्रवर्तकः ? तद्व्यपारो वा ? तदर्थो  नियोगः ? फलं वा स्वर्गादिः ? श्रेयस्साधनत्वं वा ? रागादिर्वा ? प्रवर्तकस्वरूपानवधारणाद्विधेरप्यनधारणमिति ॥</p>
<p>यत्तावदुक्तं किं विध्याश्रयणेनेति—तत्रोच्यते—</p>
<p>यदयं साधनत्वेन यजेरभिहितोऽन्वयः ।<br>
स्वर्गस्य च फलत्वेन स एव महिमा विधेः ॥</p>
<p>विधिवचनमन्तरेण हि “स्वर्गकामो यजेत” इति पुरुषलक्षणार्थस्वर्गकामशब्दः,<sup id="fnref:232"><a href="#fn:232" class="footnote-ref" role="doc-noteref">232</a></sup> शुक्लो<sup id="fnref:233"><a href="#fn:233" class="footnote-ref" role="doc-noteref">233</a></sup> होतेतिवत् स्यात् । तदा चैकपदोपादानलक्षण प्रत्यासत्तिसम्बन्धनिसर्गघटितपूर्वापरीभूतस्वभावधात्वर्थसाध्यतातिक्रमेण दूरात् स्वर्गस्य साध्यत्वं अन्यत्रोपसर्जनीभूतस्य<sup id="fnref:234"><a href="#fn:234" class="footnote-ref" role="doc-noteref">234</a></sup> कथं कल्पयितुं शक्यते ? तस्मादेष विशिष्टः साध्यसाधनसम्बन्धः विधिप्रसादलभ्य एव भवति, नान्यथेति विधिराश्रयणीयः ॥
विधेरावश्यकता<br>
कथं पुनर्विधिरप्यमुं साध्यसाधनभावं बोधयति ? इत्थं बोधयति —स हि सप्रत्ययप्रवर्तकस्वभावः<sup id="fnref:235"><a href="#fn:235" class="footnote-ref" role="doc-noteref">235</a></sup> । न चापुरुषार्थरूपे व्यापारे  पुरुषः प्रयत्नशतप्रेर्यमाणोऽपि सप्रत्ययः प्रवर्तते । प्रवर्तमानेऽपि पुंसि प्रवर्तकत्वाख्यनिजस्वरूपसङ्कोचमाशङ्कमानः<sup id="fnref:236"><a href="#fn:236" class="footnote-ref" role="doc-noteref">236</a></sup> विधिः पुरुषार्थस्वभावं स्वर्गं साध्यतया व्यवस्थापयति, यागं चास्य साधनतयेति । एवं ह्यवबोधयतोऽस्य प्रवर्तकत्वं निर्वहति ॥
फलोपदेशमात्रान्न प्रवृत्तिः<br>
यत्तु दर्शितेऽपि स्वर्गादौ फले न प्रवर्तते चेत्पुरुषः किं विधिः कुर्यादिति—तदप्युक्तम्—न हि वाय्वादिवत् पुरुषस्य प्रवर्तको विधिः । वाय्वादिः खलु सप्रत्ययमपि तदितरमपि प्रवर्तयति । विधिस्तु सप्रत्ययस्यैव प्रवर्तकः । सप्रत्ययस्य चैतावत् प्रवर्तनं, यत् प्रवर्तितोऽहमिति ज्ञानजननम् । न च फलमदर्शयता विधिना सप्रत्ययस्येदृशं ज्ञानं जनयितुं शक्यम् । फले तु दर्शिते सति तदस्य ज्ञानं जनितमेव । अनेन जनितं चेत् ज्ञानं प्रमाणवृत्तेन प्रवर्तित एवासौ विधिना पुरुषः । आलस्यादिनाऽनर्थित्वेन वा बहिःप्रवृत्तिपर्यन्ततया चेन्न प्रवर्तेत—मा प्रवर्तिष्ट ! विधिना तु स्वकर्तव्यं कृतम्, प्रवर्तितोऽहमिति ज्ञानजननात् । अन्यो हि प्रवर्तनावगमः, अन्यश्च बाह्यः—शारीरकः ॥बाह्यो व्यापारः ॥
विधेरेव साध्यसाधनभावावगमः<br>
एवं विधिवशादेव साध्यसाधनभावधीः ।<br>
सा हि प्रथमनिर्वृत्तप्रेरणाज्ञानपूर्विका ॥</p>
<p>“यजेत” इति प्रेरणा प्रतीयमाना साध्यसाधनसम्बन्धमनवबोधयति विधौ न निर्वहतीति तत्कृतस्तदवबोध उच्यते । निषेधे च “न हन्यात्” इति निषेध्यमानस्य भावार्थस्यानर्थतामनवबोधयन् विधिः न रागतःप्रवर्तमानं पुमांसं निरोद्धुमुत्सहत इति विधेयवन्निषेध्येऽपि तस्यैव व्यापार इत्यवश्याश्रयणीयो विधिः ॥</p>
<p>यश्चैष पर्यनुयोगः—किमर्थं विधिराश्रित इति—स तु खलु सरलमतिकृत इव लक्ष्यते । न हि वयमद्यकृतविधिमाश्रयेम, जहीमो वा । प्रतिपत्तारो हि वयं वेदस्य, न कर्तारः । तत्र च सविधिकानि “यजेत स्वर्गकामः” इति प्रभृतीनि श्रूयन्ते । तेषां मीमांस्यमानोऽर्थ ईदृगवतिष्ठते । स्वर्गः साध्यः, यागः साधनमिति । स चायं विधिसामर्थ्यलभ्य इति युक्तं विधेराश्रयणम्<sup id="fnref:237"><a href="#fn:237" class="footnote-ref" role="doc-noteref">237</a></sup> ॥
कस्य प्रवर्तकत्वं युक्तम्, फलस्य, तद्ज्ञानस्य वा ?<br>
यत्तु प्रवर्तकस्वरूपानिश्चयाद्विधेरनिश्चय इति—तत्राप्युच्यते—फलं तावन्न प्रवर्तकम्, सिद्ध्यसिद्धिविकल्पानुपपत्तेः । सिद्धस्य फलस्याप्रवर्तकत्वं सिद्धत्वादेव । न हि यत् यस्यास्ति, स तदर्थं यतते । नाप्यसिद्धस्य खरविषाणप्रख्यस्य फलस्य प्रवर्तकत्वं युक्तम्, अदृष्टत्वात् ॥</p>
<p>अथ कामनाविषयीकृतं फलं प्रवर्तकमिष्यते—सेयं कामनैव प्रवर्तिका भवति, न फलम् । तस्माद्रागादिः प्रवर्तक इत्याहुः ॥
श्रेयस्साधनत्वस्य प्रवर्तकत्वपक्षः<br>
एतदपि न पेशलम् । उपजातप्रवृद्धतररागस्या पिकाम्यमनोपायपरिच्छेदमन्तरेण<sup id="fnref:238"><a href="#fn:238" class="footnote-ref" role="doc-noteref">238</a></sup> प्रवृत्त्यनुपपत्तेः न हि स्वर्गकामः साङ्ग्रहिणीमनुतिष्ठति । तद्वरं श्रेयस्साधनत्वं प्रवर्तकम् । लोकेऽपि चैवमेव व्यवहारो दृश्यते । हरीतक्यादीनामारोग्यसाधनतां वैद्याचार्यचोदनातोऽवगत्य तदुपयोगादा वातुरजनः प्रवर्तते । तृप्तिसाधनतामोदनस्य मन्यमानः तद्भक्षणाय बुभुक्षितः प्रवर्तते—इति श्रेयस्साधनत्वमेव प्रवर्तकम् ॥
विधिप्रत्ययादेः प्रवर्तकत्वपक्षः<br>
एतदपि न चतुरस्रम्—श्रेयस्साधनत्वं ह्यनवगतमवगतं वा प्रवर्तकं भवेत् ? नानवगतम्, अव्युत्पन्नस्य प्रवृत्तेरदर्शनात् । यो हि हरीतकीनामारोग्यहेतुतां न कुतश्चिदधिगतवान्, नासौ तदर्थ्यपि तामुपयुङ्क्ते । तस्मात् तद्बोधहेतुः<sup id="fnref:239"><a href="#fn:239" class="footnote-ref" role="doc-noteref">239</a></sup> प्रवर्तकः । स च दृष्टे विषयेऽन्वयव्यतिरेकादेरपिसम्भवति, किं तेन ? अदृष्टे तु विषये श्रेयस्साधनाधिगमः शब्दैकनिबन्धन इति तदधिगमोपायः शब्द एव प्रवर्तकः । अत एव शब्दोऽपि न स्वरूपमात्रेण प्रवर्तकः, वाय्वादितुल्यत्वप्रसङ्गात् । यदि हि पवन इव, पिशाच इव, कुनृप इव शब्दः प्रवर्तको भवेत्, अनवगतशब्दार्थसम्बन्धोऽपि श्रवणपरवशः प्रवर्तेत, न चैवमस्ति । तस्मादर्थप्रतीतिमुपजनयतः शब्दस्य प्रवर्तकत्वम् ॥
<sup id="fnref:240"><a href="#fn:240" class="footnote-ref" role="doc-noteref">240</a></sup>  लिङादेः प्रवर्तकत्वप्रकारः<br>
न च नाम पदप्रतीतौ वर्तमानापदेशकाख्यातात्पदार्थप्रतीतौ च सत्यां सप्रत्ययोऽप्रवर्तमानः कश्चित् दृश्यत इति लिङादिरेव शब्दः प्रवर्तकाभिधानद्वारेण प्रवर्तको भवितुमर्हति । शब्दस्य च ज्ञापकत्वात् चक्षुरादि कारकवैलक्षण्ये सत्यपि प्रतीतिजन्मनि करणत्वमपरिहार्यम् । करणं च कारकं च न निर्व्यापारं स्वकार्यनिर्वृत्तिक्षममिति व्यापारस्तस्यावश्यम्भावी । लिङादेश्च शब्दस्य न प्रतीतिजन्ममात्रे व्यापारः, किन्तु पुरुषप्रवृत्तावपि, तथाऽवगमात् । लिङा अर्थावगमे सति प्रवृत्तिर्दृश्यत इति तत्रापि लिङव्यापारः प्रभवति । स चायं लिङादिव्यापारः शब्दभावनानामधेयो विधिरित्युच्यते । स एव प्रवर्तकः ॥
भावनाया द्वैविध्यम्<br>
इह हि लिङादियुक्तेषु वाक्येषु द्वे भावने प्रतीयेते—शब्दभावना, अर्थभावना चेति ॥</p>
<p>तत्र अर्थभावना तावत् धात्वर्थातिरिक्तप्रयोजकव्यापारात्मिका दर्शितैव । यो भवनक्रियाकर्तृविषयः प्रयोजकव्यापारः पुरुषस्थः, यत्र भवनक्रियायाः कर्ता<sup id="fnref:241"><a href="#fn:241" class="footnote-ref" role="doc-noteref">241</a></sup> स्वर्गादिः कर्मतामापद्यते, सोऽर्थभावनाशब्देनोच्यते । व्याख्यातश्चासौ ॥
भावनाद्वयस्वरूपम्<br>
यस्तु शब्दगतः प्रयोजकव्यापारः, यत्र पुरुषप्रवृत्तिः साध्यतां प्रतिपद्यते, सा शब्दभावना । तथा ह्युक्तम्—
“
अभिधां<sup id="fnref:242"><a href="#fn:242" class="footnote-ref" role="doc-noteref">242</a></sup> भावनामाहुरन्यामेव लिङादयः इति ॥</p>
<p>”<br>
लिङन्तशब्दश्रवणे हि यथा यज्याद्यवच्छिन्नं स्वव्यापारं पुरुषोऽधिगच्छति, तथा “तदनुष्ठाने प्रेरितोऽहम्” इत्यपि प्रतिपद्यते । तेनानुष्ठेयार्थप्रतिपादन इव प्रेरणायामपि शब्दस्य सामर्थ्यात् भावनाद्वयप्रतिपादकं लिङादियुक्तं वाक्यमिष्यते । ततः पुरुषव्यापारश्चार्थभावना, शब्दव्यापारश्च शब्दभावनाऽवगम्यते । शब्दव्यापारात्मकत्वाच्च शब्दभावनाशब्देनाभिधीयते । अनवगता च सती न कार्याङ्गमिति शब्देन साऽभि धीयतेऽपि । तदुक्तं “अभिधत्ते करोति च” इति ॥
शब्दभावनाया अंशत्रयवर्णनम्<br>
ननु ! शब्दभावनाऽपि भावनात्मकत्वादर्थभावनावदंशत्रयमेपक्षत एवेति तदस्या दर्शयितव्यम्—उच्यते—भाव्यांशे तावदस्याः पुरुषप्रवृत्तिरुपनिपतीति उक्तमेव । पुरुषप्रेरणात्मको हि विधिः शब्दभावनेति तत्साध्या पुरुषप्रवृत्तिरेव तत्र भाव्यतां प्रतिपद्यते । करणांशे तु तस्याः नियोज्यविषयसमर्पकपदव्यापारो<sup id="fnref:243"><a href="#fn:243" class="footnote-ref" role="doc-noteref">243</a></sup> निविशते । यथा हि यज्यादिना स्वर्गादिर्भाव्यः सम्पद्यत इत्यर्थभावनायामसौ तत्करणतामबलम्बते, एवमिहापि नियोज्यपुरुषप्रवृत्तिविषयाद्यवगमात् सम्पद्यत इति तदभिधायकशब्दव्यापारस्तत्र करणतां प्रतिपद्यते । इतिकर्तव्यांशे तु अर्थवादपदव्यापारोऽस्या अवतिष्ठते । केवलं विधिपदश्रवणे हि सति न तथा प्रवर्तयितुमुत्सहन्ते श्रोतारः, यथा अर्थवादजनितबहुप्रकारकर्मप्राशस्त्यज्ञानपरिपोषित  हृदयाः सन्तः—इति अर्थवादाः प्रवृत्त्यतिशयहेतवः । तेन तद्व्यापार इतिकर्तव्यतांशमस्याः पूरयतीति ॥</p>
<p>एवं नियोज्यव्यापारो भाव्यः, विषयादिसमर्पकपदव्यापारः करणं, अर्थवादपदव्यापारः इतिकर्तव्यतेति सेयं त्र्यंशा शब्दभावना । सैव च विधिः ॥
विधेः भावनायाश्च सम्बन्धवर्णनम्<br>
न च विधेर्वाक्यार्थानन्वयलक्षणो<sup id="fnref:244"><a href="#fn:244" class="footnote-ref" role="doc-noteref">244</a></sup> दोष आशङ्कनीयः; एकप्रत्ययो पादानलक्षणया प्रत्यासत्या तदन्वितत्वावगमात् । आहुश्च—  [श्लो-वा-वाक्य-७९]
“
विधिभावनयोस्त्वेकप्रत्ययग्राह्यताकृतः<sup id="fnref:245"><a href="#fn:245" class="footnote-ref" role="doc-noteref">245</a></sup> ।<br>
धात्वर्थात् प्रथमं तावत् सम्बन्धो व्यवसीयते इति ॥</p>
<p>”<br>
विधिर्भावनायां पुरुषं नियुङ्क्ते । यथाऽऽह—
“
स्वव्यापारे हि पुरुषः कर्तृत्वेन नियुज्यते  [तं-वा-२-२-९]  इति ॥</p>
<p>”<br>
तयोः कथमन्वयः स्यात् ?
विधेः प्रेरकत्वप्रकारः<br>
ननु च त्वयैवोक्तं धात्वर्थात् पूर्वतरं तद्भावनाया विधेश्च सम्बधोऽव गम्यते । एकपदोपादानेऽपि धात्वर्थस्तावत् प्रकृत्यंशाभिधेयः । विधिभावने तु द्वे अपि प्रत्ययांशेनाभिधीयेते इति । अतश्च स्वच्छैव<sup id="fnref:246"><a href="#fn:246" class="footnote-ref" role="doc-noteref">246</a></sup> भावना  विधिना स्पृश्यते, न विषयाद्यनुरक्ता । स्वच्छा च न प्रयोगयोग्या भवति । यथा च फलकरणेतिकर्तव्यतांशपरिपूर्तिप्रस्थिता प्रयोगयोग्या, न तां विधिः स्पृष्टवान् । अविधिस्पृष्टेषु च धात्वर्थकारकादिषु किमिति सचेताः पुरुषः प्रवर्तेतेति—उच्यते—यद्यपि विधिः अनधिगतधात्वर्थानुरागतया स्वच्छामेव भावनां एकाभिधानत्वात् प्रथममाक्रामति; तथापि तादृशि तस्यां सप्रत्ययप्रवर्तनात्मकनिजस्वरूपनिर्वहणमलभमानो न तावत्येव विरमति, किन्तु परिणीतबालकन्यको वर इव तावद्विलम्बमानः प्रसारितहस्त आस्ते—यावत् सर्वाङ्गसुन्दरी प्रयोगयोग्या भावना भवति । आह च— [श्लो। वा। वाक्य-१७१]
“
यद्यप्यंशैरसंस्पृष्टां<sup id="fnref:247"><a href="#fn:247" class="footnote-ref" role="doc-noteref">247</a></sup> विधिः स्पृशति भावनाम् ।<br>
तथाप्यशक्तितो नासौ तन्मात्रे पर्यवस्यति ॥</p>
<p>अनुष्ठेये हि विषये विधिः पुंसां प्रवर्तकः ।<br>
अंशत्रयेण चापूर्णां नानुतिष्ठति भावनाम् ॥</p>
<p>तस्मात् प्रक्रान्तरूपोऽपि विधिस्तावत् प्रतीक्षते ।<br>
यावद्योग्यत्वमापन्ना भावनाऽन्यानपेक्षिणी ॥ इति</p>
<p>”  भावनायाः वाक्यार्थे अन्वयप्रकारः<br>
सा हि वाक्यान्तरोपात्तमप्यपेक्षते, प्रकरणान्तराधीतमपि वाञ्छति । प्रकृतिवद्भावलभ्यमपि याचते । अर्थसामर्थ्यगम्यं<sup id="fnref:248"><a href="#fn:248" class="footnote-ref" role="doc-noteref">248</a></sup> प्रमाणमपि स्पृहयति—इत्येवंविध एष शब्दप्रमाणमहिमेति ॥</p>
<p>स चायं व्युत्पादनक्रम ईदृशो व्याख्यातृभिरुपदिश्यते—इत्थमस्यान्वयः, इत्थमस्येति । वाक्यार्थः पुनर्भावनात्माऽवगम्यमानः एकयैव बुद्ध्याऽनेकजातिगुणद्रव्यक्रियाद्यङ्गकलापकल्माषिततनुरवगम्यते तादृश्येकैवेयं वाक्याद्वाक्यार्थबुद्धिः । यथाह— [श्लो-वा-वाक्य-३२७]
“
भावनैव हि वाक्यार्थः सर्वत्राख्यातवत्तया ।<br>
अनेकगुणजात्यादिकारकार्थानुरञ्जिता ॥</p>
<p>एकयैव च बुद्ध्याऽसौ गृह्यते चित्ररूपया ।<br>
पदार्थाहितसंस्कारचित्रपिण्डप्रस्तया इति ॥</p>
<p>”  भावनायाः पूर्णस्वरूपम्<br>
एक एवायमतिदीर्धः क्रमविकस्वरः सकलाङ्गपरिपूरितभावनातत्त्व विषयः प्रतिभासः । यथा हि स्थाल्यधिश्रयणात् प्रभृति आनिराकाङ्क्षौदननिष्पत्तेरेकैवेयं पाकक्रिया—सलिलावसेकतण्डुलावपनदर्वीविघट्टनास्रावणाद्यनेकक्षणसमुदायस्वभावा, तथा प्रथमपदज्ञानात् प्रभृति आनिराकाङ्क्षवाक्यार्थपरिच्छेदादेकैवेयं शाब्दी प्रमितिः<sup id="fnref:249"><a href="#fn:249" class="footnote-ref" role="doc-noteref">249</a></sup> । आह च—
“
पदात् प्रभृति या चैषा प्रज्ञा ज्ञातुर्विजृम्भते ।<br>
पुष्पिता सा पदार्थेषु वाक्यार्थेषु फलिष्यति</p>
<p>”<br>
इति कृतमतिविस्तरेण ॥</p>
<p>सोऽयं वाक्यार्थः भावनानामधेय कर्तृव्यापारः स्वर्गयागादिरर्थः यस्तु व्यापारः प्रैषरूपो लिङादेर्वाच्यः कार्ये वा, तं विधिं सङ्गिरन्ते ॥
शब्दभावनायाः वाक्यार्थत्वविचारः<br>
तदेतदननुमन्यमाना अन्ये प्रचक्षते—योऽसौ शब्दभावनाख्यः शब्दव्यापारः शब्दस्य कार्योऽभिधेयश्च, तमभिदधतः कुर्वतो वा शब्दस्य व्यापारान्तरमस्ति, न वा ?</p>
<p>यदि तावन्नास्ति, तदेष व्यापारान्तरनिरपेक्षस्वव्यापारमिवार्थमपि वदतु, विश्राम्यतु व्यापारकल्पना<sup id="fnref:250"><a href="#fn:250" class="footnote-ref" role="doc-noteref">250</a></sup> । अस्ति चेदस्य तदभिधाने व्यापारान्तरं, तदाऽनवस्थाप्रतीकारः कश्चिदन्वेषणीयः । न जासौ<sup id="fnref:251"><a href="#fn:251" class="footnote-ref" role="doc-noteref">251</a></sup> दूरादपि लभ्यते । भूतपरिस्पन्दव्यतिरिक्तव्यापारनिरासश्च प्रमाणसामान्यलक्षणे विस्तरेण कृतः इत्यसौ मार्गः इहाप्यनुसरणीयः ॥</p>
<p>यश्चासौ व्यापारः क्रियते चाभिधीयते च, स किं पूर्वमभिधीयते, ततः क्रियते ? पूर्वं वा क्रियते, पश्चादभिधीयते ? युगपदेव वा करणाभिधाने इति ॥</p>
<p>न तावत् पूर्वमभिधीयते ततः क्रियते—अनुत्पन्नस्याभिधानानुपपत्तेः । न ह्यजाते पुत्रे नामधेयकरणम् । अर्थासंस्पर्शी च तथा सति शब्दः स्यात् ॥</p>
<p>अत एव न युगपदुभयम्, अनुत्पन्नत्वानपायात् प्रयत्नगौरवप्रसङ्गाच्च । नापि कृत्वाऽभिधानम्, विरम्यव्यापारासंवेदनात् ॥
लिङादिभिः शब्दभावनाप्रतीत्यसम्भवः<br>
अपि चायं तपस्वी लिङादिः प्रत्ययः सत्यपि गोबृन्दारकत्वे<sup id="fnref:252"><a href="#fn:252" class="footnote-ref" role="doc-noteref">252</a></sup> कथममुमतिबृहन्तं भारं वक्ष्यति ? कर्तारं च तत्सङ्ख्यां चाख्यास्यति ?  भावनामभिधास्यते ? शब्दभावनां च करिष्यति ? तां च वदिष्यति ? इति दुर्वहोऽयं भारः ॥
शब्दभावनायाः वाक्यार्थे अन्वयासम्भवः<br>
कश्चायं शब्दभावनानामधेयस्य विधेर्वाक्यार्थे<sup id="fnref:253"><a href="#fn:253" class="footnote-ref" role="doc-noteref">253</a></sup> भावनायामन्वय इति वक्तव्यम् ॥</p>
<p>ननु उक्त एव एकप्रत्ययाभिधेयत्वलक्षणः सम्बन्ध इति—न ब्रूम आभिधानिकः सम्बन्धो नोक्त इति । किन्तु पुरुषव्यापारात्मिकाया अर्थभावनायाः प्रधानत्वेन वाक्यार्थत्वात्, तदपेक्ष्यमाणफलकरणेतिकर्तव्यतांश पूरणेन स्वर्गकामादिपदान्तराभिधेयोऽर्थः समन्वेति, गुणत्वेन<sup id="fnref:254"><a href="#fn:254" class="footnote-ref" role="doc-noteref">254</a></sup> । शब्दव्यापारस्तु तदपेक्षितमन्यतममपि नांशं पूरयितुमलमिति तत्र न गुणतामबलम्बते । न च द्वयोः<sup id="fnref:255"><a href="#fn:255" class="footnote-ref" role="doc-noteref">255</a></sup> प्रधानयोः घटः पट इतिवद्वा, पचति पठतीतिवद्वा सम्बन्ध उपलभ्यते ॥
भावनयोः गुणप्रधानभावसम्भवः<br>
अथार्थभावना शब्दभावनाख्यविधेर्विषयसमर्पणेन गुणतामबलम्बते; विधिस्तर्हि वाक्यार्थः, न भावना, तस्या अप्राधान्यात् । अतो भावनाद्वयं प्रत्ययार्थ इति न हृदयङ्गममेतत् ॥</p>
<p>एकाभिधानाभिधेयत्वं च न भावनयोरन्योन्यसमन्वये कारणम्; अक्षाः—पादाः—माषा इत्यादावदर्शनात् ॥
भावनाद्वयसद्भावे न प्रमाणमस्ति<br>
किञ्च कस्यानुरोधेन द्वे भावने प्रत्ययवाच्ये इष्येते ?—उच्यते— लिङादिशब्दश्रवणे सति कार्ये च, प्रेरणायां च बुद्धिरुत्पद्यत इति ॥</p>
<p>यद्येवं एक एव तादृशोऽसौ लिङर्थो भवतु । तदेकत्वाच्च न परस्परसमन्वयः चिन्तयिष्यते । न च प्रत्ययेऽप्यतिभार आरोपयिष्यते ॥
नियोगवाक्यार्थविचारः<br>
ननु ! एकस्यापि लिङर्थस्य यदि शब्दः कार्यत्वं, प्रेरणां च ब्रवीति, ततस्तदवस्थ एवातिभारः । कश्चासावेकः कार्यात्मा, प्रेरणात्मा च तस्यार्थः ? उच्यते—यो लिङादिप्रत्ययादवगम्यते, यमभिवदतो न तस्यातिभारः, यत्र न तद्व्यतिरेकेण प्रमाणान्तरं क्रमते, स नियोगो<sup id="fnref:256"><a href="#fn:256" class="footnote-ref" role="doc-noteref">256</a></sup> नामावाक्यार्थः । तथा हि—वृद्धव्यवहारतः शब्दानामर्थे व्युत्पत्तिरित्यत्र तावदविवाद एव । व्यवहारे च वाक्यार्थे वाक्यस्य व्युत्पत्तिः, वाक्येन सर्वत्र व्यवहारात् । तत्र “यजेत” इत्यादितिङन्तपदयुक्तेषु पदान्तराणामर्थस्तावदास्ताम् । आख्यातार्थे ह्यवगते तदानुगुण्येनासौ स्थास्यति । आख्यातस्य च “यजेत” इत्येवमादेरर्थः परीक्ष्यमाणः प्रेरणात्मक एवावतिष्ठते; यतः पदान्तरसन्निधाने सत्यपि न प्रेरणाबुद्धिरुपजायते । आख्यातपदश्रवणे च सति सा जायते । तस्मात् तस्यैव प्रेरणात्मकोऽर्थः । तत्रापि तु जुहोत्यादिधात्वन्तरोपजननापायपर्यालोचनया धातोस्तत्प्रतीतौ व्यभिचारात्, प्रत्ययस्य चाव्यभिचारात् तस्यैव सोऽर्थ इति गम्यते ॥
विधिरूपनियोगस्य लिङर्थत्वम्<br>
कः पुनरसावर्थः ? यस्मिन् सति “नियुक्तोऽहमत्र” इति प्रतिपद्यते पुरुषः, सोऽसावर्थः । स एव विधिरित्युच्यते । विधौ हि लिङादिप्रत्ययं स्मरति पाणिनिः, न धात्वर्थे यागादौ, न कर्तृव्यापारे भावनायाम् । विधिश्च नाम प्रेरणात्मक एव । अत एव वर्तमानापदेशिकाख्यातजनितप्रतीतिविलक्षणेयं प्रतीतिः “यजेत” इति । अत्र हि प्रैषप्रैष्ययोः सम्बन्धोऽवगम्यते । अन्य एवायं क्रियाकर्तृसम्बन्धात् प्रेर्यप्रेरकभावरूपः सम्बन्धः ॥प्रैषप्रैष्यसम्बन्धः ॥
अख्यातेन प्रेरणायाः प्राधान्येनोपस्थितिः<br>
ननु “यजेत” इति क्रियाकर्तृसम्बन्धोऽवगम्यते ?—न ब्रूमः नावगम्यत इति; किन्तु प्रैषप्रैष्यलक्षणोऽपि सम्बन्धः प्रथममवगम्यते । प्रेषितो हि क्रियां कर्तुमुद्यच्छतीति ॥</p>
<p>ननु ! क्रियासम्बन्धितयैवासौ प्रेष्यते “यजतां भवान्” इति—सत्यम् —क्रियासम्बन्धितयैव प्रेष्यते । प्रेष्यते तु सः । प्रेष्यते चेदयमन्यं तर्हि सम्बन्धः । क्रियासम्बन्धात्तु उभयसम्बन्धितामस्य राजगवीक्षीरवत् अवगमिष्यामः । यथा गौः राज्ञा च सम्बध्यते, क्षीरेण च—या राजसम्बन्धिनी, सा क्षीरसम्बन्धिनी, या क्षीरसम्बन्धिनी; सा राजसम्बन्धिनीति । एवमिहापि पुरुषः प्रेषितं—प्रेषणा ॥प्रेषितेन च सम्भन्त्स्यते, क्रियया च । यः प्रेष्यते स करोति; अथ यः करोति, प्रेष्यते स इति ॥
प्रेरणाया अतिरिक्तत्वम्<br>
ननु ! नेदमुभयं भवति—प्रैषोऽपि क्रियैव । प्रवर्तनं हि कुर्वन् “प्रवर्तयति” इत्युच्यते । सोऽयं क्रियासम्बन्ध एव भवति । न ततोऽन्यः  प्रैषप्रैष्यसम्बन्ध इति—स्यादेतदेवम्, यदि वाय्वादिवत् प्रवर्तने कर्ता लिङादिः स्यात् । “प्रेरितोऽहमत्रः” इति तु ज्ञानजनकत्वं विधेः प्रवर्तकत्वम् । स एष प्रवर्तनं ज्ञापयति, न<sup id="fnref:257"><a href="#fn:257" class="footnote-ref" role="doc-noteref">257</a></sup> करोतीति अन्य एवायं क्रियाकर्तृसम्बन्धात् प्रैषप्रैष्यसम्बन्धः ॥
ज्ञानस्य क्रियाविलक्षणत्वम्<br>
ननु ! ज्ञानमपि क्रियैव । तत्करणे च पुनरयि स एवायं क्रियाकर्तृसम्बन्धः—मैवम्—कारकज्ञापकयोर्भेदस्य सुप्रसिद्धत्वात् । इह च योऽयं यागपुरुषयोः क्रियाकर्तृसम्बन्धः, ततोऽन्यं प्रैषप्रैष्यसम्बन्धमुपदर्शयितुं प्रवृत्ताः स्मः । स ततो विलक्षणः प्रदर्शित एव । वैलक्षण्येऽपि तस्य यथाकथञ्चित् नाम क्रियमाणं न वारयामः ॥
प्रेरणायाः प्रथमं प्रतीतिः<br>
भवत्वयमन्यः प्रैषप्रैष्यसम्बन्धः । स तु प्रथममवगम्यत इत्येष कुतो निश्चयः ? उक्तमत्र—“प्रेषितोऽहम्” इति हि विदित्वा क्रियायां प्रवर्तते । “आचार्यचोदितः करोमि” इति हि दृश्यते । “यजेत” इति श्रुते “नियुक्तोऽहम्” इति प्रथममवगच्छति । ततो यजते । तेनायमाद्यः सम्बन्धः । पाश्चात्यस्तु क्रियाकर्तृसम्बन्धः । तत् योऽयं लिङर्थः प्रथममवगम्यते, प्रैषो नाम, सा प्रेरणा, स नियोगः, स वाक्यार्थः ॥
विधिनिमन्त्रणादीनां वैलक्षण्यम्<br>
ननु ! विधाविव निमन्त्रणादिषु लिङलोटावपि स्मर्येते एव—सत्यम् —ते तु प्रेरणाया एवौपाधिका अवान्तरभेदाः<sup id="fnref:258"><a href="#fn:258" class="footnote-ref" role="doc-noteref">258</a></sup> । सम-हीन-ज्यायोविषय  एव प्रयोगोपाधिनिबन्धन एष प्रेषणा ध्येषणादिभेदव्यवहारः । प्रेषणा तु सर्वत्रानुस्यूताऽवगम्यते । तदुक्तम् “प्रवर्तकत्वं तु शब्दार्थः, सर्वत्रापरित्यागात्” इति । स चायं लिङादीनामर्थः प्रैषो णिजर्थविलक्षणः प्रतीयते ॥
णिजर्थवैलक्षण्यं लिङर्थस्य<br>
ननु ! प्रयोजकव्यापारे णिच् विधीयते । प्रयोजकव्यापारश्च प्रैषः । प्रैषे च लोडादयो विधीयन्ते इति णिजर्थ एव लोडर्थः । तथा च “कुरु, कुरु” इति यो ब्रूते, स कारयतीत्युच्यते—न—प्रतीतिभेदात् । अन्या हि “करोतु” “कुर्यात्” इतिप्रतीतिः, अन्या च “करोति” “कारयति” इति प्रतीतिः । प्रयोजकव्यापारो हि णिजर्थः, ज्ञापकव्यापारस्तु लिङर्थः । प्रवृत्तक्रियाविषयश्च प्रयोजकव्यापारो णिजर्थः, इहतु तद्विपरीतः<sup id="fnref:259"><a href="#fn:259" class="footnote-ref" role="doc-noteref">259</a></sup> । तत्र हि कार्यं पश्यतः<sup id="fnref:260"><a href="#fn:260" class="footnote-ref" role="doc-noteref">260</a></sup> प्रवर्तनम्, इह तु प्रवतितस्य कार्यदर्शनं इति महान् भेदः ॥</p>
<p>तत्र यथा कुर्वन्तं कारयति, तथैवेहापि प्रैषः प्रवर्तमानं प्रेरयति, नाप्रवर्तमानं स्थावरमिति । न हि वनस्पतिरुच्यते “यजस्व” इति—न—स्थावरादेरयोग्यत्वात् । ब्राह्मणादिस्तु यः प्रेर्यते, असा, वप्रवृत्तक्रिय एव । न हि यजमान<sup id="fnref:261"><a href="#fn:261" class="footnote-ref" role="doc-noteref">261</a></sup> एव “यजेत” इति चोद्यते, किन्तु अप्रवृत्तक्रिय एवेति सर्वथा णिजर्थाद्विलक्षणो लिङर्थः ॥
नियोगे व्युत्पत्तिप्रदर्शनम्<br>
आह—भवत्वयं विलक्षणोऽर्थः । स तु प्रमाणान्तरावगम्यश्चेत्, तदुपदर्श्यताम् अयमसावेवंरूप इति । प्रमाणान्तरानवगम्यश्चेत्, कथं शब्दैकगोचरे तत्र सम्बन्धव्युत्पत्तिः—उच्यते—शब्दैकगोचरस्तु नियोगः, व्युत्पत्तिश्च तत्र सूपपादैव । यो हि “यजेत” “दद्यात्” “जुहुयात्” इति लिङादिभ्यो विधिः प्रतीयते, कथमसौ लिङादीनामगम्य इष्येत ? व्युत्पत्तिश्चास्य व्यवहरादवकल्पते । “गच्छ” “अधीष्व” इति श्रृण्वन् वृद्धः चेष्टमानो दृश्यते । चेष्टा च स्वात्मनि प्रवर्तिकाऽवगमपूर्विका दृष्टा । प्रत्यक्षदृष्टे चाम्रादौ सुखसाधनतयाऽन्वयव्यतिरेकाभ्यामवगते, तदनुस्मरणात् प्रवर्तमानः<sup id="fnref:262"><a href="#fn:262" class="footnote-ref" role="doc-noteref">262</a></sup> कस्मिंश्चिदात्माकूते समुपजाते सति भौतिकं व्यापार मारभते । स चात्मधर्मः आत्मेव स्वसंवेद्यः ॥
आत्मनः स्वप्रकाशत्वम्<br>
अहम्प्रत्यगम्यो ह्यात्मा; नासौ परस्मै दर्शयितुं शक्यते । न च न चर्चयितुं शक्यते । एतावता नानुभूयत इति न शक्यते वक्तुम् । परोऽपि ह्येनमहम्प्रत्ययेनानुभवत्येव । तथाऽयमपि भौतिकव्यापारहेतुरात्माकूतविशेषो न प्रमाणान्तरवेद्यो भवति । न च न वेद्यते, तत्संवेदने सति चेष्टाया दृष्टत्वात् । तस्मात्परमपि “गच्छ” “अधीष्व” इति शब्दश्रवणे सति चेष्टापन्नं दृष्ट्वा तस्यापि तादृक्प्रेरणावगमोऽनुमीयते । स च शब्दान्तरश्रवणे सत्यप्यदृश्यमानः, लिङादिश्रवणे च सति दृश्य मानः तदर्थ एवेत्यन्वयव्यतिरेकाभ्यामवगम्यते इतीयतीयं व्युत्पत्तिः ॥</p>
<p>तदेतदात्मप्रत्यक्षम् । लिङादिश्रवणे सति प्रेरणावगतिः भवति, प्रथमश्रुताच्च लिङादेरसौ न भवति । न च प्रमाणान्तरेण सोऽर्थो दर्शयितुं शक्यते, “कुर्यात्” इत्यस्यार्थः कुर्यादित्यनेनैव प्रतिपाद्यते, न प्रकारान्तरेणेत्येवं व्युत्पत्तौ सम्भवन्त्यामपि यैरगृहीतसम्बन्ध एव लिङादिः स्वरूपसामर्थ्येनैव प्रेरक इष्यते, तेऽत्यन्तभीरव इत्युपेक्षणीयाः ॥
लिङादिनैव नियोगप्रतीतिः<br>
ननु ! यदि लिङादिव्यतिरेकेण नान्यतो नियोगोऽवगम्यते, कथमसौ नियोगशब्दात्<sup id="fnref:263"><a href="#fn:263" class="footnote-ref" role="doc-noteref">263</a></sup> प्रतीयते ? कथं वा नियोशब्दस्य नाम्नोऽप्यर्थः प्रमाणान्तरगोचरः स्यात् ?</p>
<p>अयि साधो ! न नियोगः निपूर्वेण युजिना घञतेन बोधयितुं शक्यते । व्यवहारमात्रमेतत्स्वरूपमाख्यातुमाश्रीयते; यथा तु “यजेत” इत्येवमादिभ्यः शब्देभ्यः सोऽवगम्यते, तथा नान्यत<sup id="fnref:264"><a href="#fn:264" class="footnote-ref" role="doc-noteref">264</a></sup> इत्यत एव न प्रमाणान्तर गोचरो धर्म इत्याहुः ॥</p>
<p>लिङर्थो हि नियोगो वाक्यार्थः । स एव धर्मः । स च न प्रमाणान्तरगम्य इति ॥
नियोगस्यैव प्रेरकत्वं, कार्यत्वं च<br>
ननु ! लिङर्थः प्रेरणात्मकोऽयं व्याख्यातः कार्यात्मा चायमनुष्ठेयो धर्मः । स एव च वाक्यार्थो युक्तः । कार्येऽर्थे वेदस्य प्रामाण्य  मिति हि मीमांसकाः । तस्मात् पुनरपि भाट्टपक्षवत् द्वयमापतति— प्रेरकश्च विधिः, कार्यरूपश्चानुष्ठेयोऽर्थ इति—सुखैधितो<sup id="fnref:265"><a href="#fn:265" class="footnote-ref" role="doc-noteref">265</a></sup> निरनुसन्धान इवायुष्मानेवं व्यवहरति । न ह्यन्यः प्रेरकः, अन्यश्चानुष्ठेय इत्युक्तम् । नियोग एव प्रेरकः, नियोग एव चानुष्ठेयः ॥
प्रेरकत्वकार्यत्वयोरविरोधः<br>
कथं द्वैरूप्यमस्य शब्दो वदतीति चेत्—मैवम्—प्रेरकत्वमेवशब्दार्थः; आर्थं तु कार्यत्वम् । यतो विधिरेवानुष्ठेयतयाऽवगम्यते “आचार्याज्ञां करोमि” “राजाज्ञां करोमि” इति ॥</p>
<p>किमर्थं तर्हि विषयानुष्ठानमिति चेत्—न ह्याज्ञा घटादिवत् स्वरूपेण कर्तुं शक्या, अपि तु विषयद्वारकं तत्सम्पादनम् । “कमण्डुलं बिभृहि” इत्याचार्येणाज्ञप्तः कमण्डुलं भृत्वाऽऽचार्याज्ञां कृतां मन्यते । “कटकं गच्छ” इति राज्ञाऽऽप्तः कटकं गत्वा राजाज्ञां कृतां मन्यते । “सोऽयं नियोग” एवानुष्ठेयः ॥</p>
<p>ननु ! “राजाज्ञया करोमि” इत्यपि व्यपदेशो दृश्यते । स चाननुष्ठेयामेवाज्ञां<sup id="fnref:266"><a href="#fn:266" class="footnote-ref" role="doc-noteref">266</a></sup> दर्शयति—मैवम्—तत्राप्याज्ञैवानुष्ठेया । प्रेषाणाभिप्रायेण तृतीयानिर्देश इत्येवं केचित् ॥
नियोगस्यैव शाब्दत्वम्<br>
अन्ये तु शाब्दं कार्यत्वं नियोगस्य, प्रेरकत्वं त्वर्थादित्याचक्षते ॥</p>
<p>अनुष्ठेयता हि तस्य निजं रूपम् । स्वसिद्धये स तु नियोज्यं नियुञ्जानः प्रेरक इत्युच्यते । तदिदं कार्यत्वं अपरित्यक्तप्रेरकभावमस्याव  गम्यते । प्रेरकत्वं चापरित्यक्तकार्यभावमित्यन्यतरदत्र शाब्दं रूपं, अन्यतरच्चार्थं रूपमिति न भाट्टैरिवास्माभिः प्रत्यये गुरुर्भार आरोपितः ॥
नियोगस्य विषयाधिकारादिकथनम्<br>
स चायं नियोगः प्रतीयमानः “यजेत स्वर्गकामः” इत्यनुबन्धद्वयावच्छिन्नः प्रतीयते । यज्यादिनास्य<sup id="fnref:267"><a href="#fn:267" class="footnote-ref" role="doc-noteref">267</a></sup> विषयानुबन्धो धातुनोच्यते । “स्वर्गकामः” इत्यधिकारानुबन्धः पदान्तरेणार्प्यते । तत्र च स्वर्गकामस्यैवाधिकारो निर्वहति । यदि भावार्थस्य स्वर्गं प्रति साधनत्वमवगम्यते; एवं तर्हि स्वर्गकामेनैवासौ कृतो भवतीति स्वर्गकामपदान्वये प्राक्तन एव मार्गोऽनुमन्तव्यः, न पुनः स्वर्गादिफलप्रदर्शनपूर्वकं विधेः प्रवर्तकत्वम्, अस्वातन्त्र्यप्रसङ्गात्<sup id="fnref:268"><a href="#fn:268" class="footnote-ref" role="doc-noteref">268</a></sup> । न हीदृशं शास्त्रस्य दैन्यम्—यत् फलं विना पुंसः प्रवर्तयितुं न शक्नोतीति । अन्यथा “यावज्जीवं यजेत” इत्यादावप्रवर्तकं शास्त्रं स्यात् ॥
नियोगस्य फलशेषत्वाभावः<br>
किं “यावज्जीवं” इत्यादिचोदनाः फलशून्या एव ? ओमित्युच्यते । न हि विधिः फलमाकाङ्क्षति, अपि तु नियोज्यं, विषयं च—कस्य नियोगः ? कुत्र नियोगः ? इति । ते एते उभे अप्याकाङ्क्षे परिपूर्णे । तत्र—जीवतो नियोगः, यागे च नियोग इति । अतः परं फलकल्पनं पुरुषबुद्धिप्रभवं भवति, न शास्त्रीयम् । कामाधिकारे तु नियोज्यतैव अन्यथा स्वर्गकामस्य नोपपद्यत इति स्वर्गस्य साध्यत्वमभ्युपगतम्, न  पुनर्विधेः फलार्थत्वात् । अत एव न तत्र वैधी प्रवृत्तिः, लिप्सयैव प्रवृत्तत्वात् । आह च तस्य—स्वर्गादेः लिप्सा अर्थलक्षणा—वस्तुस्वभावनिबन्धना । तस्य किमर्थं विधिरित्यत्राह—साध्येत्यादि । प्रयोगः—प्रवर्तनम् ॥“तस्य लिप्साऽर्थंलक्षणा”  [जै। सू। ४-१-२]  इति । साध्यसाधनभावप्रतिपादनपर्यवसितो हि तत्र विधिव्यापारः, न प्रयोगपर्यवसित इति ॥
श्येनादेरधर्मत्वे कारणम्<br>
अत एव श्येनादेरधर्मत्वम् । तत्र हि “अभिचरन्” इति शत्रा<sup id="fnref:269"><a href="#fn:269" class="footnote-ref" role="doc-noteref">269</a></sup> शत्रुं वैदिकेनोपायेन जिघांसुरधिकारी दर्शितः तस्य । न तत्र शास्त्रं प्रवर्तकम् । जानात्येवासौ “मयैतत् कर्तव्यम्, उपायं तु न वेद” इत्येवम् । उपायमात्रमस्योपदिश्यते श्येनः । “श्यनं कुरु” इति तु न विधिः प्रभवति, जिघांसाया एव तत्र प्रवर्तकत्वात् । अतः<sup id="fnref:270"><a href="#fn:270" class="footnote-ref" role="doc-noteref">270</a></sup> श्येनादेरधर्मत्वात् तद्व्युदासार्थपदोपादानं “चोदनालक्षणोऽर्थो धर्मः”  [जै-सू-१-१-२]  इति ॥</p>
<p>कामाधिकारेषु हीतिकर्तव्यतांशे शास्त्रीया प्रवृत्तिः । यथोक्तं— क्रतूपकारकः अर्थः, इतिकर्तव्यता ॥“क्रत्वर्थो हि शास्त्रादवगम्यते”  [शा-भा-४-१-२]  इति । भावार्थमात्रस्य हि करणत्वमवगतम् । इतिकर्तव्यतांशस्तु न करणत्वावगतिबेलायामुपनिपतित इति तत्र लिप्साया अभावात् शास्त्रमेव प्रवर्तकम् ॥
अग्नीषोमीयादिर्हिसाया अधर्मत्वाभावः<br>
अत एव अग्नीषोमीयहिंसाया नाधर्मत्वम् । “न हिंस्यात् सर्वा भूतानि” इति निषेधः सामान्यशास्त्रम् । सामान्यशास्त्रं च विशेषशास्त्रक्रोडीकृतविषयपरिहारेण प्रवर्तत इति अग्नीषोमीयहिंसायाः शास्त्रीयत्वात् न निषेधविधिः अनर्थतां बोधयेदिति ॥</p>
<p>ननु ! श्येनेऽपि शास्त्रीया प्रवृत्तिः । प्रवर्तकत्वं हि विधेः स्वरूपं प्रमाणान्तरविलक्षणम् । नान्वयव्यतिरेकवत्साध्यसाधनप्रतीतिमात्रपर्यन्तो हि विधिव्यापारो भवितुमर्हतीति सर्वत्र विधेः प्रयोक्तृत्वानपायात् । एव मेवचेयं प्रवृत्तिः श्येनेन यजेतेति ॥</p>
<p>उच्यते—“प्रवर्तितोऽहं” इति ज्ञानजननं विधेः प्रेरकत्वम् । तत सत्यं सर्वत्र तुल्यं तथा च फलभूता हिंसा श्येनादौ । अग्नीषोमीयादौ तु इतिकर्तव्यतायाम् । इतिकर्तव्यताविषयकप्रवृत्तिस्तु शास्त्रादेवेत्युभयोवैलक्षण्यम् ॥करणे च श्येने, इतिकर्तव्यतायां अग्नीषोमीये । बाह्ये तु प्रवृत्तिलक्षणे भौतिके व्यापारे यत्र लिप्सादि प्रकारान्तरमस्ति, तत्र भवग्त्यपि विधेः प्रयौक्तृशक्तिरुदास्ते, पशुपुरोडाशप्रयाजवत् । तत्रोदासीने विधौ निषेधशास्त्रमवतरति “न हिंस्यात्” इति ॥
श्येनज्योतिष्टोमादेर्वैलक्षण्यम्<br>
यदि तु सर्वत्रैव प्रयोक्तृशक्तिरुदासीना भवेत्, तदा ज्योतिष्टोमान्न विशिष्येत श्येनः; शास्त्रीयायां प्रवृत्तौ अग्नीषोमीय इव निषेधशास्त्रस्यानवकाशात् ॥</p>
<p>ज्योतिष्टोमेऽनुल्लङ्घितनिषेधोऽधिकारी, स्वर्गस्यानिषिद्धत्वात् । श्येने तु हिंसायाः प्रतिषिद्धत्वात् उत्क्रान्तनिषेधोऽधिकारीति चेत्— मैवम्—अधिकारिदशायामपि भवन्मते विधेः प्रयोक्तृत्वानपायात् न निषेधशास्त्रमवकाशं लभत इति श्येनेऽपि नावधीरितनिषेधोऽधिकारी स्यात् ॥</p>
<p>ननु ! न विधिः फले प्रयोज्यं प्रेरयति “फलं कुरु” इति । कर्मणि त्वेनं प्रवर्तयति “यजस्व” इति । तेनाधिकारिदशायामप्रतिहतो निषेधशास्त्रावकाशः—आयुष्मन् ! अस्मत्पक्षमेवाश्रितोऽसि । फले चेन्न प्रवर्तयति विधिः पुरुषं, फलार्थित्वादेवैनमुपाये प्रवर्तमानं तत्रापि न प्रेरयेत् । उपायानभिज्ञस्य तु उपायमेव दर्शयेत् । यावदप्राप्तं हि विधेर्विषयः । तदुक्तं—“जानात्येवासौ मयैतत् कर्तव्यं, उपायं तु न वेद” इति । प्रतीतिरपीयमीदृशी “अभिचरन् यजेत्” इति । “यदि त्वं शास्त्रीयेनोपायेन वैरिणं हन्तुमुद्यतः, श्येनेन जहि, श्येनस्तवोपायः” इत्यर्थः । तदलमतिप्रसङ्गेन ॥</p>
<p>कामाधिकारेषु तावत् न फलाकाङ्क्षी विधिः । फलं त्वधिकारे हेतुरिति स्थितम् ॥
निषेधस्थले विध्यर्थः<br>
प्रतिषेधाधिकारेऽपि<sup id="fnref:271"><a href="#fn:271" class="footnote-ref" role="doc-noteref">271</a></sup> प्रत्यवायो न कल्पते ।<br>
निषेध्याद्विषयादेव लब्धत्वादधिकारिणः ॥</p>
<p>तत्रासौ कल्प्यमानोऽपि नरकादिफलोदयः ।<br>
अवैधत्वं प्रपद्येत न ह्याकाङ्क्षेदृशी विधेः ॥</p>
<p>विधेरपेक्षे द्वे एव नियोज्यविषयौ प्रति ।<br>
तत्पूरणेन तृप्तस्तु न वाञ्छति ततोऽधिकम्<sup id="fnref:272"><a href="#fn:272" class="footnote-ref" role="doc-noteref">272</a></sup> ॥</p>
<p>नियोज्यस्तावदेतावान् क्रुद्धोऽरिहननोद्यतः ।<br>
विषयस्तन्निवृत्तिश्च नियोगो यत्र गम्यते ॥</p>
<p>निषेधस्थले निर्वाहक्रमः<br>
ननु ! एतावन्न विबुध्यामहे निषेधविधेः को विषय इति । “भावार्थाः कर्मशब्दास्तेभ्यः क्रिया प्रतीयेत”  [जै-सू-२-१-१]  इति स्थिते नञर्थस्तावत् पूर्वापरीभूतत्वाभावात्<sup id="fnref:273"><a href="#fn:273" class="footnote-ref" role="doc-noteref">273</a></sup> न विधेर्विषयः, अनन्विताभिधानाच्च<sup id="fnref:274"><a href="#fn:274" class="footnote-ref" role="doc-noteref">274</a></sup> । न हि नञोऽनन्तरं लिङविभक्तिः श्रूयते, अपि तु हन्तेः । हननमपि न विधेर्विषयः, तस्य धर्मत्वप्रसङ्गात्, नञ्प्रयोगस्य वैयर्थ्यप्रसक्तेः । हनने च पुरुषस्य स्वतः प्रवृत्तेश्च । नञ्विशिष्टोऽपि न हन्त्यर्थोऽस्य विषयः, तयोर्विशेषणविशेष्यभावाभावात् ॥</p>
<p>युक्तं दध्ना जुहोतीति होमे दध्यनुरक्तता ।<br>
हन्तेः<sup id="fnref:275"><a href="#fn:275" class="footnote-ref" role="doc-noteref">275</a></sup> स्वरूपनाशात्तु न नञर्थानुरक्तता ॥</p>
<p>पुरुषप्रयत्नोऽपि न केवलो विधेर्विषयः, स्वतास्सिद्धत्वात् । नापि नञर्थानुरक्तः, कुत्रापि नञर्थस्य विशेषणत्वानुपपत्तेः ॥
न हिंस्यादित्यस्य पर्युदासत्वासम्भवः<br>
अथायमब्राह्मणादिन्यायेन हन्तौ पर्युदस्ते भावार्थान्तरे नियोगः कल्प्यते—“न हन्यात्” इति कोऽर्थः ? अन्यत् किमपि कुर्यादिति; तर्हि किं तद्भावान्तरमिति न विचारयितुं शक्यम् । यत्किञ्चिदिति चेत्— न—तस्य स्वतस्सिद्धत्वेन विध्यनर्हत्वात् । अवश्यं जीवन् पुमान् किञ्चित् करोति, पठति, गच्छति, भङ्क्ते च ॥</p>
<p>अथ विषयांशं परिहृत्य प्रमाणांशे नञ् निविशते, सा हि प्रवर्तमान पुमांसं रुणद्धि, यद्धन्यात् तन्नेति—तदप्यनुपपन्नम्—अन्विताभिधानेन<sup id="fnref:276"><a href="#fn:276" class="footnote-ref" role="doc-noteref">276</a></sup> विधिविभक्तेर्हन्तिनाऽवरुद्धत्वात् । प्रेरणशक्तिस्वभावो विधिः स्थितः । यस्तु निषेधात्मा नञ् पार्श्वें स्थितः, तत्र न विधिः सङ्क्रामति । सङ्क्रान्तावपि नञश्च सम्बन्धे सति विधेः स्वरूपनाशोऽवगम्यते । स्वभानो ह्येष नञः, यदयं येन येन सम्बध्यते तस्य तस्याभावं बोधयतीति । अतो विधिसम्बन्धे नञ इष्यमाणे एतावान् वाक्यार्थोऽवतिष्ठते हननविधिर्नास्तीति । ततश्च हननस्य विधित्वं च स्यात् ॥
निषेधवाक्यार्थसिद्धान्तः<br>
अत्रोच्यते—“दध्ना जुहोति” इति होमस्य वचनान्तरचोदितत्वात् विधिविभक्तिशक्तिरुपपदं सङ्कामतीति यथा वर्णितं, एवमिहापि हनने स्वतः प्रवृत्तत्वेन विधिवैफल्यात् नञश्च श्रूयमाणस्यानर्थक्यप्रसङ्गात् विधायिका शक्तिः नञर्थमेव स्पृशतीति किं नेष्यते ?
<sup id="fnref:277"><a href="#fn:277" class="footnote-ref" role="doc-noteref">277</a></sup><br>
ननु ! उक्तमत्प्र “भावार्थाः कर्मशब्दाः” इति । तत्र दध्यनुरक्तो होम एव विधीयत इति फलतो दधि विहितं भवति, न प्रमाणतः । इह तु नञस्तदुपमर्दस्वभावत्वात् संसर्गो दध्यादेरिव कल्पते ॥</p>
<p>मैवम्—निवृत्तिमेव कुर्वन् विशेषणीभवति । सेयं नञुपहिते हन्तौ श्रुते हनननिवृत्तिर्गम्यते । यथा सिद्धरूपदध्यनुप्रवेशेऽपि न होमस्य साध्यमानाऽवस्था निवर्तते, तथा नञनुविद्धहन्त्यर्थावगतौ न पूर्वापरीभावबुद्धिर्निवर्तते<sup id="fnref:278"><a href="#fn:278" class="footnote-ref" role="doc-noteref">278</a></sup> । न ह्यब्राह्मणवत् “न हन्यात्” इति सिद्धरूपबुद्धिः<sup id="fnref:279"><a href="#fn:279" class="footnote-ref" role="doc-noteref">279</a></sup> । सोऽयं हनननिवृत्तिरूपः पूर्वापरीभूतोऽर्थो विधिविषयो भवति ॥
प्रकारान्तरेण निषेधवाक्यार्थः<br>
अथवा विभक्त्यर्थेन नञ्, सम्भन्त्स्यति । शुद्धस्य लिङादेरर्थः प्रवर्तकः, नञुपहितस्य तस्यार्थो निवर्तक इति शब्दशक्तिरेवैषा वाऽपर्यनुयोज्येति ॥</p>
<p>यत्तु साक्षात् नञोऽनन्तरं विधिविभक्तिर्नोत्पद्यते, तत् तस्याधातुत्वात् धातोः परे तिङादयः प्रत्यया भवन्ति, नान्यस्मादिति । योग्यतया तु नञर्थेन तस्य सम्बन्धः । न<sup id="fnref:280"><a href="#fn:280" class="footnote-ref" role="doc-noteref">280</a></sup> च तत्रायमर्थोऽवतिष्ठते हननविधिर्नास्तीति । किन्तु नञुपहितो विधिरौदासीन्ये पुरुषं नियुङ्क्ते । तदवच्छेदकश्च<sup id="fnref:281"><a href="#fn:281" class="footnote-ref" role="doc-noteref">281</a></sup> हन्तिः, अन्यथा सर्वक्रियौदासीन्यं प्रतीयेतेत्यलमतिविमर्देन । निषेधविधेरपि सिद्धोऽनुबन्धद्वययोगः<sup id="fnref:282"><a href="#fn:282" class="footnote-ref" role="doc-noteref">282</a></sup> ॥
निषेधस्थले फलविमर्शः<br>
एवं नियोगव्यापारे समाप्ते फलकल्पना ।<br>
नृबुद्धिप्रभवैव स्यात् अतः सापेक्षता भवेत् ॥</p>
<p>कथं नरो निवर्तेत प्रत्यवायभयाद्विना ।<br>
मा निवर्तिष्ट विधिना तावदुक्तं निवर्तनम् ॥</p>
<p>प्रवृद्धतररागान्धः प्रत्यवायेऽपि कल्पिते ।<br>
न निवर्तेत इत्येवं किं विधेरप्रमाणता ॥</p>
<p>फलं भवतु मा वा भूत् पुरुषोऽपि प्रवर्तताम् ।<br>
मा प्रवर्तिष्ट वा स्वे तु नास्त्यर्थे<sup id="fnref:283"><a href="#fn:283" class="footnote-ref" role="doc-noteref">283</a></sup> खण्डना विधेः ॥</p>
<p>प्रवर्तनावगामजनने हि विधिव्यापार इत्यसकृदुक्तम् । तत्र चास्य न किञ्चिद्वैकल्यम् ॥
फलाभावेऽपि विधिसम्भवः<br>
ननु ! विधेः फलापेक्षा नास्ति चेत्, किं तर्हि अश्रूयमाणफलेषु विश्वजिदादिषु स्वर्गादिफलं कल्प्यते ? अनभिज्ञो देवानाम्प्रियः—न तत्र विधेः फलापेक्षा । न च फलं तत्र कल्प्यते । किन्तु अश्रूयमाणत्वा दधिकारानुबन्धस्य, निरधिकारस्य च विधेर्विधित्वानिर्वाहात् अधिकारानुबन्धः कल्प्यते । तत्र सर्वान् प्रत्यविशिष्टत्वात् स्वर्गकामः चोदनाशेषभावेन नियोज्यः कल्प्यते । न चेयं पौरुषी कल्पना, श्रुत्येकदेशः स इति हि तद्विदः । तदियमधिकारानुबन्धकल्पना, न फलकल्पना इति सोऽयमनुबन्धद्वयावच्छिन्नो नियोगो वाक्यार्थः ॥
नियोगस्यैव प्राधान्यम्<br>
वाक्यार्थत्वं चास्य प्रधानत्वात् । अन्यो हि यज्यादिरर्थोऽवगम्यमानः तदनुप्रवेशेन प्रतीयत इति गुणो भवति । नियोगस्तु स्वमहिमाक्षिप्तदृष्टोपकारानेकक्रियाकारककलापोपबृंहितस्वरूपः प्रतीयत इति प्राधान्यमबलम्बते । कार्यं चेत् प्रधानमुच्यते नियोग एव कार्यम्<sup id="fnref:284"><a href="#fn:284" class="footnote-ref" role="doc-noteref">284</a></sup> । फलं चेत् प्रधानमुयते, तदपि न सिद्धम्, अपि तु साध्यम् । साध्यत्वं चास्य<sup id="fnref:285"><a href="#fn:285" class="footnote-ref" role="doc-noteref">285</a></sup> नियोगाधीनमिति नियोग एव प्रधानम् । पुरुषस्तु नियोज्यमानत्वादप्रधानमिति ॥
नियोगस्य चतुर्विधत्वम्<br>
एवं नियोग एव प्रधानत्वात् वाक्यार्थः । स च प्रतीतिभेदपर्यालोचनया चतुरवस्थ उच्यते । उत्पत्तिविधिः, विनियोगविधिः, प्रयोग विधिः, अधिकारिविधिरिति ॥</p>
<p>उत्पत्तिविधिः “अग्निहोत्रं जुहोति” इति; अग्निहोत्राख्यकर्मस्वरूपोत्पादव्यतिरेकेणार्थान्तरानवगमात् ॥</p>
<p>विनियोगविधिः “दध्ना जुहोति” इति, उत्पत्तिविधितः प्रतिपन्ने भावार्थे तत्र दध्यादिगुणविनियोगावगमात् ॥</p>
<p>अधिकारिविधिः “अग्निहोत्रं जुहुयात् स्वर्गकामः” इति; निर्ज्ञाते कर्मणि तत्राधिकृतस्य पुंसस्ततोऽवगमात् ॥</p>
<p>प्रयोगविधिस्तु यः क्रमपर्यन्तं प्रयोगे पदार्थानवगमयति । अयं चाधिकारविधेरेव व्यापारविशेष इति तदेवास्योदाहरणम् “अग्निहोत्रं जुहुयात् स्वर्गकामः” इति ॥</p>
<p>क्वचिदेकस्मिन्नेव वाक्ये रूपचतुष्टयं विधेरवगम्यते, न तत्र पृथगुदाहरणमपेक्ष्यते । यथा “एतस्यैव रेवतीषु वारवन्तीयमग्निष्टोम साम कृत्वा पशुकामो ह्येतेन यजेत” इति ॥
नियोगस्य रूपान्तराणि<br>
अन्यान्यपि नियोगस्य रूपाणि व्यापारभेदादवगम्यन्ते । स हि भावार्थसिध्यर्थं तत्समर्थमर्थमाक्षिपतीति तत्प्रयोजक उच्यते । यथा माणवकस्थस्याध्ययनस्याचार्यकरणविधिः<sup id="fnref:286"><a href="#fn:286" class="footnote-ref" role="doc-noteref">286</a></sup> ॥</p>
<p>क्वचिदन्याक्षिप्ते वस्तुनि लब्धे सति तत्राप्रयोजको विधिर्भवति— यथा क्रयनियुक्तैकहायिन्या लाभे सति, न पादपांसुग्रहणार्थं<sup id="fnref:287"><a href="#fn:287" class="footnote-ref" role="doc-noteref">287</a></sup> अन्यामेकहायनीमाक्षिपति विधिरिति । प्रकरणपठितपदार्थपटलपरिग्रहाच्च ग्राहक इति विधिरुच्यते ॥</p>
<p>क्वचित्<sup id="fnref:288"><a href="#fn:288" class="footnote-ref" role="doc-noteref">288</a></sup> प्रकरणपठितस्यापि तेनागृहीतस्य द्वादशोपसदादेः प्रकरणादुत्कर्षदर्शनात् अत एव नियोगगर्भो विनियोग इत्याचक्षते ॥</p>
<p>क्वचिद्विनियोजकश्रुत्यादिप्रमाणविरहेऽपि पश्वेकत्वाद्युपादानं शेषीकुर्वन्नुपादायक इत्युच्यते । “पशुना यजेत” इति विभक्या हि प्रातिपदिकार्थो विनियुक्तः । तत्स्थं त्वेकत्वं उक्तमेव, न विनियुक्तं, “एकेन” इत्यश्रवणात् पशुरुपादीयमानो न सङ्ख्यारहित उपादातुं शक्यते । श्रुतसङ्ख्यापरित्यागकारणाभावाच्च एकत्वविशिष्टः पशुरुपादीयत इत्युपादानतशेषीकृतमेकत्वम् ॥
नियोगवादोपसंहारः<br>
वैकृतस्तु सौर्यादिविधिः प्राकृतमितिकर्तव्याताजातमाकर्षश्चो दक इत्युच्यते । तदिदमेकस्यैव भगवतो लिङर्थस्य प्रयोक्तृशवित—खचितात्मनः प्रचुरव्यापारवैचित्र्यमुपदर्शितमिति अलमनया महामतिमानसवत्या मीमांसार्थकथया । सोऽयमीदृशो नियोगो वाक्यार्थः ॥</p>
<p>तस्य द्वादशलक्षण्यां तत्तद्रूपं<sup id="fnref:289"><a href="#fn:289" class="footnote-ref" role="doc-noteref">289</a></sup> प्रकाशितम् ।<br>
तन्नेह लिख्यतेऽस्माभिः ग्रन्थगौरवभीरुभिः ॥</p>
<p>दिङमात्रं त्वेतदाख्यायि नियोगस्य यथाऽऽगमम् ।<br>
अमुष्मन्नपि वाक्यार्थे विवदन्ते मनीषिणः ॥</p>
<p>नियोगवाक्यार्थनिरासः<br>
लिङादेरवगम्यमानः कार्यरूपः प्रेरणात्मा च वाक्यार्थो नियोग इत्युक्तम् । न चासावेवंरूपोऽपि परिदृश्यमानभावार्थादिव्यतिरिक्तोऽवगम्यते ॥</p>
<p>क्रियैव तावत् कार्यात्मा, प्रेरणात्मा फलार्थिता ।<br>
प्रतीयते ततोऽन्यस्तु नियोगो नोभयात्मकः ॥</p>
<p>ननु ! अन्य एव क्रियाकर्तृसम्बन्धात् प्रैषप्रैष्यसम्बन्धो हि दर्शितः । न युक्तोऽसौ ॥</p>
<p>कुर्यादित्यादिशब्देभ्यः क्रियादिव्यतिरेकिणः ।<br>
नार्थान्तरस्य संवित्तिः कस्य चित् प्रेरणात्मनः ॥</p>
<p>नियोगस्यातिरिक्तत्वनिरासः<br>
किमिदानीं “करोति” “कुर्यात्” इत्यादि च तुल्ये एते प्रतिपत्ती ? अभिनवमिदं शब्दज्ञत्वमायुष्मतः । न ब्रूमो न भिन्ने एते प्रतिपत्ती इति । “करोति” इति प्रवृत्तक्रिय उच्यते, वर्तमानकालावच्छिन्नश्च । किं त्वसौ प्रैषः ततोऽवगम्यमानोऽपि प्रेरको न भवति, न च कार्य इति ब्रूमः ॥</p>
<p>ननु ! प्रेरकत्वेनैवावगम्यमानः कथं प्रेरको न भवेत् । एतदेवास्य प्रैषत्वम्, यत् प्रेरकत्वम्—सत्यम्—प्रेरकत्वेनैवासौ गम्यते । न<sup id="fnref:290"><a href="#fn:290" class="footnote-ref" role="doc-noteref">290</a></sup> त्वसौ तथा भवति । व्यवहारमात्रमेतत् “राजाज्ञया करोमि” इति । कार्यत्वमप्यस्य प्रक्रियामात्रं “राजाज्ञां करोमि” इति ॥
फलस्यैव प्रेरकत्वं, न नियोगस्य<br>
आज्ञा हि नाम नैवान्या सम्पाद्यत्वेन गम्यते ।<br>
नानुष्ठातुरियं बुद्धिः आज्ञा सम्पाद्यतामिति ॥</p>
<p>एवं हि यस्य कस्यापि प्रवर्तेत स आज्ञया ।<br>
न चेह वालोन्मत्तादिवचनात् फलवर्जितात् ॥</p>
<p>सत्यपि प्रेरणाज्ञाने प्रवर्तन्ते सचेतसः ।<br>
भयं नाशङ्क्यते यस्मात् फलं वाऽपि समीहितम् ॥</p>
<p>तथाविधस्य राज्ञोऽपि नाज्ञाऽनुष्ठीयते जनैः ।<br>
वर्तमानापदेशेऽपि<sup id="fnref:291"><a href="#fn:291" class="footnote-ref" role="doc-noteref">291</a></sup> फलं यत्रावगम्यते ॥</p>
<p>तत्र प्रवर्तते लोकः लिङादिष्वश्रुतेष्वपि ।<br>
भवत्यारोग्यसम्पत्तिः भुञ्जानस्य हरीतकीम् ॥</p>
<p>तत्कामो भक्षयेच्चेति को विशेषः प्रवर्तने ?<br>
अन्वयव्यतिरेकाभ्यां तदेवमनुमन्यते ।<br>
प्रेरकत्वं फलस्यैव न नियोगात्मनः पुनः ॥</p>
<p>वेदे फलस्य प्रवर्तकत्वासम्भवशङ्का<br>
तत्रैतत् स्मात्—लोके भवतु फलार्थित्वात् प्रवर्तनं, आरिराधयिषते, प्रेरकातिशयानुवर्तने वा तस्य पारम्पर्येण फलहेतुत्वात् । वेदे तु वक्तुरभावात् प्रेरणावगमादेव प्रवृत्तिः ॥</p>
<p>उन्मत्तवाक्यादपि लिङादियुक्तात् न प्रेरणावगमो नास्ति ? भवन्नपि दोषदर्शनात् उपेक्ष्यते, उन्मत्त एवं प्रलपतीति । वेदे पुनः “यजेत” इत्यत्र प्रेरणावगमात् परित्यागकारणाभावात् तत एव प्रवर्तनम् । प्रवर्त नाभावेऽपि न वेदस्याप्रामाण्यम्, प्रमाणव्यापारस्य तेन निर्वर्तितत्वादित्युक्तम् ॥
वेदेऽपि फलस्यैव प्रवर्तकत्वम्<br>
उच्यते—वेदेऽपि वक्ताऽस्ति । तदाशयवशेन तत्रापि फलार्थिनां प्रवर्तनमिति सम्भवदपीदमुत्तरं नाचक्ष्महे, कथान्तरप्रसङ्गात् । कित्विदम्ब्रूमः-प्रेषणावगमादेव प्रवृत्तिसिद्धौ स्वर्गकामपदं<sup id="fnref:292"><a href="#fn:292" class="footnote-ref" role="doc-noteref">292</a></sup> बादरिवदन्यथाव्याख्याय  ताम् । अधिकारानुबन्धाभिधाने पुरुषविशेषणमात्रमेतत् भवतु, किं स्वर्गसाध्यकत्वकल्पनया । विशेषणत्वमेवान्यथा<sup id="fnref:293"><a href="#fn:293" class="footnote-ref" role="doc-noteref">293</a></sup> न निर्वहतीति चेत्; आयातं तर्हि फलस्य साध्यत्वम् । तच्चेत् साध्यत्वेनावगम्यते, तस्यैव सामर्थ्यसिद्धं लोकानुगुणमव्यभिचारि च प्रवर्तकत्वमुत्सृज्य न प्रेरणावगमस्य तद्वक्तुमर्हसीति ॥</p>
<p>नियोगादथनिष्पत्तिः फलस्येत्यभिधीयते ।<br>
फलं प्रत्यङ्गभूतत्वात् अवाक्यार्थत्वमापतेत् ॥</p>
<p>विध्यर्थस्य फलार्थत्वात्, वाक्यार्थद्वयापत्तिः<br>
ननु ! विध्यर्थो न भावार्थवत् फले करणं, येनास्य तदङ्गत्वं स्यात् । आक्षेपकत्वात्तु तस्य फलार्थत्वमुच्यते । प्रयोक्तृत्वं हि तस्य निजं रूपम्— यद्येवं भावार्थ एव साध्यो भवतु । विध्यर्थस्य तु किमनुष्ठयेत्वमुच्यते ?</p>
<p>सोऽपि भावार्थसिद्ध्या सम्पद्यते, “कृतो मया स्वामिनियोगः” इति व्यवहारादिति चेत्—</p>
<p>भावार्थात्तर्हि निष्पत्तिः नियोगस्य फलस्य च ।<br>
इत्येकत्र पदग्रामे वाक्यार्थद्वयमापतेत् ॥</p>
<p>नियोगस्यापि फलशेषत्वम्<br>
किञ्चान्विताभिधानेन विषयत्वावधारणात् ।<br>
नियोगस्यैव भावार्थनिष्पाद्यत्वं प्रतीयते ॥</p>
<p>स तु भावार्थतः सिद्धः फलाय यदि कल्प्यते ।<br>
परार्थत्वादवाक्यार्थो भवेदित्युपवर्णितम् ॥</p>
<p>भावार्थस्तु द्वयं<sup id="fnref:294"><a href="#fn:294" class="footnote-ref" role="doc-noteref">294</a></sup> कुर्यात् युगपद्वा क्रमेण वा ।<br>
युगपन्नास्य सामर्थ्यं समत्वं च द्वयोर्भवेत् ॥</p>
<p>नियोगसिद्ध्यसम्भवः<br>
नियोगश्च शब्दैकगोचरत्वात् मा दर्शि; फलं तु स्वर्गपश्वादि तेन<sup id="fnref:295"><a href="#fn:295" class="footnote-ref" role="doc-noteref">295</a></sup> सह निष्पद्यमानं किमिति न गृह्यते ? क्रमपक्षे पूर्वं वा नियोगः, पश्चात् फलम्; पूर्वं वा फलं पश्चाद्वा विनियोगः सिद्ध्येदिति । यदि पूर्वं नियोगः, तदा नियोगस्य स्वतः पुरुषार्थत्वाभावात् असम्पाद्यत्वम् ॥नियोगस्यासम्पाद्यत्वात् तद्विषयलिप्साया अनुपपत्तेः करणांशेऽपि वैधी प्रवृत्तिस्स्यात् ॥</p>
<p>यथा नियोगनिष्पत्तिः प्रयाजादिकृतेन तु ।<br>
ततः प्रवृत्तिः शास्त्रीया भावार्थेऽपि तथा भवेत् ॥</p>
<p>इष्यत एवेति चेत्—</p>
<p>नन्वेवं तस्य लिप्सार्थलक्षणेत्यभ्यधायि यत् ।<br>
श्येनादीनामधर्मत्वं वर्णितं तद्विरुद्ध्यतेइतिकर्तव्यतायामेव विधिर्युक्ता । धात्वर्थेंऽपि विध्यङ्गीकारे श्येनस्यापि विहितत्वप्राप्त्या अधर्मत्वं न स्यात् ॥ ॥</p>
<p>अथ पूर्वं फलसिद्धिः, ततो नियोगसिद्धिः; तर्हि फलस्य तदानीं दर्शनं भवेत्, सिद्धत्वात् ॥</p>
<p>न च भावार्थवेलायां पुत्रपश्वादि दृश्यते ।<br>
अदृश्यमानमप्येतत् सिद्धविमितिविस्मयः ॥</p>
<p>फलस्य नियोगशेषत्वनिरासः<br>
अतश्च यत् कैश्चिदुच्चते—स्वर्गसिद्धिमवान्तरव्यापारीकृत्य<sup id="fnref:296"><a href="#fn:296" class="footnote-ref" role="doc-noteref">296</a></sup> नियो गमेव भावार्थः सम्पादयतीति—तदप्यपास्तम्—अवान्तरव्यापारस्य ज्वलनादेरिव प्रधानव्यापारात् पूर्वं दर्शनप्रसङ्गादिति<sup id="fnref:297"><a href="#fn:297" class="footnote-ref" role="doc-noteref">297</a></sup> ॥</p>
<p>अथोच्यते—स्वर्गकामस्य स्वर्गं साधयितुमुद्यच्छतो यागे नियोगः यः सम्पाद्यः श्रूयते, स<sup id="fnref:298"><a href="#fn:298" class="footnote-ref" role="doc-noteref">298</a></sup> चेत् सम्पन्नः शब्दवृत्तेन फलमपि सम्पन्नमेव । आनुभाविकी तु स्वर्गादिसिद्धिः कालान्तरे भविष्यतीति—एतदयक्तम्— सिद्धिद्व्यानुपलम्भात् । न ह्येका शाब्दी सिद्धिः, अन्या चानभाविक्री फलसिद्धिः कुतस्त्येति चिन्त्यम् ॥</p>
<p>कालान्तरे च भावार्थः क्षणिकत्वान्न विद्यते ।<br>
शक्त्यादिरूपं चापूर्वं न भवद्भिरुपेयते ॥</p>
<p>भवन्तो ह्यपूर्वशब्देन धर्मशब्देन च नियोगमेवोपचरन्ति । न च नियोगः शक्तिवत् आत्मसंस्कारवद्वा कालान्तरस्थायी भवती । स हि प्रेरणात्मकः, कार्यरूपो वा, नोभयथाऽपि स्थैर्यमबलम्बते<sup id="fnref:299"><a href="#fn:299" class="footnote-ref" role="doc-noteref">299</a></sup> ॥
नियोगस्य फलाक्षेपकत्वं न सम्भवति<br>
तत्रैतत् स्यात्—नियोगसिद्धिः आक्षित्तफलसिद्धिर्भवति । विषयाद्यनुबन्धावच्छिन्नो ह्यसावेवानुष्ठेयः । तत्र यथा तेन तेन कारकचक्रेण  क्रियाकलापेन विना सम्पत्तिमलभमानः तत्तदाक्षिपति, तथाऽधिकारानुबन्धबन्ध्योऽपि नासौ सम्पत्तिमधिगच्छतीति तमप्याक्षिपति<sup id="fnref:300"><a href="#fn:300" class="footnote-ref" role="doc-noteref">300</a></sup> । यश्चायमधिकारानुबन्धाक्षेपः, स एवायं फलाक्षेपेण तु विधेः फलाक्षेपि तेत्युक्तम् । एतदयुक्तम्—</p>
<p>यो हि येन दिना कामं न सिद्ध्येत् स तमाक्षिपेत् ।<br>
नियोज्यमात्राक्षेपे तु नियोगो न फलात्मकः ॥</p>
<p>नियोज्यः चण्डालस्पर्शनेनेव<sup id="fnref:301"><a href="#fn:301" class="footnote-ref" role="doc-noteref">301</a></sup> स्वर्गकामनोत्पादमात्रेण नियोज्यतां प्रतिपन्न इति कथं नियोज्याक्षेप एव फलाक्षेपः ॥</p>
<p>ननु च स्वर्गकामोऽत्र नियोज्यो नान्यथा भवेत् ।<br>
यदि स्वर्गस्य सम्पत्तिं नाधिगच्छेत् स्वकर्मणः<sup id="fnref:302"><a href="#fn:302" class="footnote-ref" role="doc-noteref">302</a></sup> ॥</p>
<p>नैतदेवम्—</p>
<p>नरेच्छामात्रमेवेदं न शब्दस्त्वियति क्षमः ।<br>
नियोज्यः स्वर्गकामो हि भवेज्जीवनवानिव ॥</p>
<p>यागस्वर्गयोः साध्यसाधनभावः कथमवगम्यते ?<br>
ननु ! लोके काम्यमानस्य साध्यत्वं दृष्टम् “हरीतकीं भक्षयेदारोग्यकामः” इति । तेन वेदेऽपि “यजेत स्वर्गकामः” इति स्वर्गस्य साध्यत्वमव  भोत्स्यामहे । साधो ! लोकेऽपि कथमेतदवगतम् आयुष्मता ? नियोज्यसमर्पकपदवाच्यपर्यालोचनेन ? विधिवृत्तपरीक्षया वा ?</p>
<p>पदार्थस्तावदेतावान् ? एवञ्चातो ह्यसाविति ।<br>
इदं तु सिद्ध्यत्येतस्मादिति तस्य न गोचरः ॥</p>
<p>विधेरेष स्वभावश्चेत्, आयुष्मन् ! साधु बुद्ध्यसे ।<br>
भाट्टैः किमपराद्धं ते नित्येऽपि फलवादिभिः ॥</p>
<p>नित्येष्वपि फलसद्भावः<br>
अधिकार्यनुपादेयविशेषणविशेषितः ।<br>
जीवन् वा स्वर्गकामोऽपित्समानः काम्यनित्ययोः ॥</p>
<p>विधिवीर्यप्रभावस्तु द्वयोरपि तथाविधः ।<br>
सप्रत्ययप्रेरकतां विधिर्नोपैति निष्फलः ॥</p>
<p>ननु ! कामनाधिकारे स्वर्गः श्रूयते, नित्याधिकारे त्वसौ<sup id="fnref:303"><a href="#fn:303" class="footnote-ref" role="doc-noteref">303</a></sup> न श्रूयते । आश्रूयमाणः कस्यानुरोधेन कल्प्यते ? विधेरेवेति ब्रूमः । स्वर्गेण श्रुतेनापि किं करिष्यति, यद्यसौ विधिना नापेक्ष्यत, “घृतकुल्या अस्य भवन्ति” इत्यादिवत् अश्रुतोऽपि चासौ विधिनाऽऽकृष्यत एव । तस्मात् विधिरेवात्र<sup id="fnref:304"><a href="#fn:304" class="footnote-ref" role="doc-noteref">304</a></sup> प्रमाणं, न श्रवणाश्रवणे इति काम्यवन्नित्येऽपि फलमभ्युपगन्तव्यम्; न वा क्वचिदपीति ॥
निषेधस्थलेऽपि फलसद्भावः<br>
प्रतिषेधाधिकारेऽपि विधिवृत्तपरीक्षया ।<br>
एवं नरकपातादिफलयोगो न दुर्भणः ॥</p>
<p>येन हि दुर्विषहक्लेशद्वेषकलुषितमनसा ब्राह्मणहननं सुखसाधनमिति कर्तव्यमिति गृहीतम्, निरर्गलरागरसिकेन सुरापानं सुखसाधनमिति गृहीतम्, स ततो विधिना वार्येत, यदि तदसुखसाधनमिति ज्ञाप्यते । तस्मान्नित्येषु प्रत्यवायपरिहार<sup id="fnref:305"><a href="#fn:305" class="footnote-ref" role="doc-noteref">305</a></sup> इव, उपात्तदुरितक्षव इव वा प्रतिषिध्यमानेषु कर्मसु नरकपातः फलमित्यभ्युपगमनीयम् । इतरथा ह्यर्थानर्थविवेको न सिद्ध्यति ॥</p>
<p>एवं<sup id="fnref:306"><a href="#fn:306" class="footnote-ref" role="doc-noteref">306</a></sup> च ब्रह्महत्यादेरपि नैवास्त्यधर्मता ।<br>
किं पुनः श्येनवज्रादेरित्यर्थग्रहणं वृथा ॥</p>
<p>करणेतिकर्तव्यतयोरविशेषः<br>
करणांशेऽपि लिप्सातः प्रवृत्तिर्यद्युपेयते ।<br>
इतिकतव्यतांशे तु शास्त्राद्यदि तदप्यसत् ॥</p>
<p>न हि तत्करणं शुद्धं स्वफलायोपकल्पते ।<br>
सेतिकर्तव्यताकं हि करणं करणं विदुः ॥</p>
<p>अवान्तरविभाग एवैषः करणेतिकर्तव्यतालक्षणः । सकलाङ्गो बृंहितस्वरूपस्तु भावार्थः काम्यमानोपायतां प्रतिपद्यते, नैकेनाप्यंशेन न्यूनाः । अत एव काम्यानां कर्मणां सर्वाङ्गोपसंहारेण प्रयोगमिच्छन्ति । तस्मात् करणवदितिकर्तव्यतायामपि लिप्सात एव प्रवृत्तिः स्यात् ॥</p>
<p>उभयत्रापि लिप्सातः सति चैवं प्रवर्तने ।<br>
अग्नीषोमीयहिंसादेः श्येनादिवदधर्मता ॥</p>
<p>कामाधिकारे विध्यर्थः<br>
यदप्युक्तं—कामाधिकारेषु काम्यमानभावार्थयोरुपायोपेयभावमात्रप्रतिपापर्यसितो विधिव्यापार इति—तदपि न सम्यक्—विधिपुरुषयोर्हिं प्रेर्यप्रेरकभावलक्षणः सम्बन्धः । तत्र यागादयो विषयत्वेन प्रतीयन्ते, नेष्यमाणोपायत्वेन । साध्यसाधनमात्रप्रतिपादनपर्यवसितव्यापारस्तु विधिः विनियोगपर एव स्यात् । ततश्चाप्रवृत्तप्रवर्तकं नाम निजं रूपं जह्यात् ॥</p>
<p>विधेश्चतुरवस्थत्वं<sup id="fnref:307"><a href="#fn:307" class="footnote-ref" role="doc-noteref">307</a></sup> फलतः किल कथ्यते ।<br>
प्रेरकत्वं च तद्रूपं सर्वावस्थानुगामि यत् ॥</p>
<p>कार्यात्मताऽपि विध्यर्थे प्रेरणाज्ञप्तिपूर्विका ।<br>
प्रेर्येणैव सता पुंसा तत्कार्यमवधार्यते ॥</p>
<p>लिङादिश्रुतितश्चादौ प्रेरणैव प्रतीयते ।<br>
साध्यसाधनसम्बन्धबुद्धिस्तद्बुद्धिपूर्विका ॥</p>
<p>नन्वेवं काम्येषु विधितः प्रवृत्ताविष्यमाणायां अप्रवर्तमानः प्रत्यवेयात्, विध्यतिक्रमात्—मैवम्—स्वर्गं सिषाधयिषोः तत्राधिकारात् । अन्यस्त्वनधिकृत एव, क्षत्रियादिरिव वैश्यस्तोमे । नासावकुर्वन् प्रत्यवायमर्हति । स्वर्गार्थी तु विधितः प्रवर्तत एव । लिप्सया तु करणांशे प्रवृत्तिरिष्यमाणा क्रत्वर्थमितिकर्तव्यतांशमपि मैवं स्पृशेत्<sup id="fnref:308"><a href="#fn:308" class="footnote-ref" role="doc-noteref">308</a></sup> । क्रतूपकारकामो हि तत्र प्रवर्तते इत्येवं सर्वत्र विधिरुत्सीदेदेवेत्यलं प्रसङ्गेन ॥
नियोगे व्युत्पत्त्यसम्भवः<br>
अपि च—</p>
<p>प्रमाणान्तरसम्पर्कविकले भवतः कथम् ।<br>
नियोगात्मनि वाक्यार्थे व्युत्पत्तिर्व्यवहारतः ? ॥</p>
<p>ननु उक्तमाकूतविशेषपूर्विकां चेष्टामात्मनिष्ठां दृष्ट्वा परत्रापि तथाऽनुमानमिति—अयुक्तमिदम्—स्वात्मन्यपि प्रेरणावगमनिमित्ताभावात् । न ह्यात्मेव, संविदिव प्रेरणावगमनिमित्ताभावात् प्रेरणा स्वप्रकाशा । प्रेरणासंवित् स्वप्रकाशेति चेत्—तदुत्पादे तर्हि निमित्तं तावत् मृग्यम् । न तावच्छब्दः, तदानीं व्युत्पत्त्यभावात् । स्वात्मनि प्रेरणावगमपूर्विकां हि चेष्टामुपलब्धवतः ते परत्र चेष्टादर्शनात् तदनुमानं सेत्स्यति । तन्निमित्तं लिङादिश्शब्द इति भोत्स्यते, स पुनर्व्युत्पत्तिकाले स्वात्मन्येव प्रेरणावगमश्चिन्त्यो वर्तते । प्रमाणान्तरात्तु तदवगम इति चेत्—उत्तिष्ठ, असिद्धं शब्दैकगोचरत्वम् ॥</p>
<p>या चेयं पूर्वावधारितसुखसाधनभावे कपित्थादौ स्वात्मनि प्रवृत्ति रुपलब्धा, तत्र प्रेरकत्वेन फलार्थिता निर्ज्ञाता, नान्या कचित् प्रेरणा । तदुक्तम्  [प्र-वा-भा-२-४-१८३]  ।
“
स्मरणादभिलाषेण व्यवहारः प्रवर्तते</p>
<p>”<br>
इति । फलविषया हीच्छा तत्र स्वसंवेद्या ॥</p>
<p>अतश्च प्रेरकज्ञानं शब्दादपि परस्य यत् ।<br>
कल्प्यते कल्प्यतां तत्र प्रेरिका सैव<sup id="fnref:309"><a href="#fn:309" class="footnote-ref" role="doc-noteref">309</a></sup> सुन्दरी ॥</p>
<p>चपेटापरिहाराय मोदकप्राप्तयेऽपि वा ।<br>
प्रवर्तते वटुर्नासौ जुहुधीति नियोगतः ॥</p>
<p>कथं तर्ह्येवमाचष्टे “आचार्यचोदितोऽहं जुहोमि” इति ? अस्त्वयं व्यपदेशः । आचार्यचोदना तु न तत्र कारणम्; अपि तु हिताहितप्राप्ति परिहारार्थित्वमेवेत्यतः फलं प्रवर्तकं युक्तम्, अनुभवसाक्षिकत्वात् ॥
शब्दप्रयोक्त्राशयस्यापि प्रेरकत्वं न युक्तम्<br>
येऽप्याहुः—प्रयोक्त्राशयस्य प्रवर्तकत्वम्, यतोऽननुविधेयस्य वचनात् न प्रवर्तमानः कश्चिद्दृश्यते । अनुविधेयस्य पुंसः किञ्चिदब्रुवतोऽपि भ्रूभङ्गादिनाऽऽशयमवगम्य प्रवर्तत इति—एतदप्ययुक्तम्—यतः प्रयोक्त्राशयानुमानेन स्वार्थसम्भावनया लोकः प्रवर्तते । न पुनः प्रयोक्तैव प्रीयतामिति । तत्प्रीतिरपि स्वप्रीतिहेतुत्वेनार्थ्यते, न तत्प्रीतित्वेन । बुद्धोऽपि हि नाम सकलसत्त्वहितम्प्रतिपन्नः परार्थं स्वप्रयोजनतयैव“
आकाशस्य स्थितिर्यावत् यावच्च जगतः स्थितिः ।<br>
तावन्मम स्थितिर्भूयाल्लोकपापानि निघ्नतः</p>
<p>” इति किल बुद्धवाक्यम् ॥ सम्पादयति । परार्थसम्पादनद्वारकं तु तत् । तस्मात् स्वप्रीतिरेव प्रवर्तिका । प्रयोक्त्रा शयस्य च प्रवर्तकत्वे वेदार्थप्रयोक्त्राशयानवधारणात् अप्रवृत्तिरेव प्राप्नोति । तस्मात् फलमेव प्रवर्तकम् ॥</p>
<p>यत्पुनः फलस्य प्रेरकत्वे दूषणमभ्यधायि—सिद्ध्यसिद्धविकल्पानुपपत्तेरिति—तदप्ययुक्तम्—इच्छाविषयीकृतस्य प्रवर्तकत्वाभ्युपगमात् । असिद्धे कथं कामनेति चेत्—असिद्धत्वादेव । इदानीं च तदसिद्धं; नैकान्तासिद्धस्वरूपमेव, खपुष्पवत् ॥</p>
<p>सुखे दुःखनिवृत्तौ वा पुंसां भवति कामना ।<br>
न पुनर्व्योमपुष्पादि कश्चित् कामयते नरः ॥</p>
<p>रागादेः प्रवर्तकत्वनिरासः<br>
येऽपि रागादेः प्रवर्तकत्वमभ्युपगतवन्तः, तैरपि कामनाविषयीकृतं फलमेव प्रवर्तकमभ्युपगतम् । इच्छाविशेषा<sup id="fnref:310"><a href="#fn:310" class="footnote-ref" role="doc-noteref">310</a></sup> एव हि रागादयः ॥</p>
<p>यदपि श्रेयस्साधकत्वं प्रवर्तकमुच्यते, तदपि न चारु; सत्यामपि श्रेयस्साधनतायां अनर्थित्वेन प्रवृत्त्यभावात् ॥</p>
<p>ननु ! अर्थिनोऽपि नानियतविषया प्रवृत्तिः, अपितु निर्ज्ञातश्रेयस्सा धनभावे भावार्थे । तस्मात् तत्साधनतावगमः प्रवर्तकः—सत्यम्—द्वये सत्यपीच्छैव प्रवर्तिका वक्तुं युक्ता, तस्यां सत्यामेव प्रवृत्तिदर्शनात् । प्रवृत्तिर्हि नाम प्रयत्नः । प्रयत्नश्चेच्छाकार्य इति काणादाः । विषयनियमे<sup id="fnref:311"><a href="#fn:311" class="footnote-ref" role="doc-noteref">311</a></sup> तु श्रेयस्साधनत्वं कारणं, न प्रवृत्त्युत्पादे ॥</p>
<p>किञ्च भावनावगतं श्रेयस्साधनत्वं प्रतर्तकमिष्यते तैः । तच्च न पृथगभिधातुं युक्तम् । भवनायाः त्र्यंशत्वेन तत्स्वरूपानगमसमये एतदंशयोः स्वर्गयागयोः साध्यसाधनभावावगतिसिद्धेः । न चांशद्वयावच्छिन्नस्य व्यापारस्य श्रेयस्साधनत्वं रूपं वक्तुमुचितम्, अनिष्पन्नस्य तस्य ताद्रूप्याभावात् । न ह्यनिष्पन्ने, गवि तदेकदेशसास्नादौ गोत्वरूपं सामान्यं निविशते । न चांशत्रयपूरणमन्तरेण भावनाख्यव्यापारनिष्पत्तिरिति ॥
शब्दस्यापि प्रेरकत्वासम्भवः<br>
यत्तु लिङादेश्शब्दस्य तद्व्यापारस्य वा प्रेरकत्वमुच्यते—तत् प्रागेव प्रतिक्षिप्तम् । विधिरपि स्वमहिम्ना वा प्रेरकः स्यात् ? साध्यसाधनभावसम्बन्धावबोधनेन वा ? स्वमहिम्ना प्रेरकत्वमस्य पूर्वमेव निरस्तम् । साध्यसाधनभावसम्बन्धावबोधनपुरस्सरे तु तस्य प्रवर्तकत्वे फलस्यैव प्रवर्तकत्वमिदमनक्षरमभिहितं भवति ॥</p>
<p>यस्त्वाह प्रेरकत्वं चेत् फलं दर्शयतो विधेः ।<br>
प्रत्यक्षादिसमानत्वात् स्वातन्त्र्यं<sup id="fnref:312"><a href="#fn:312" class="footnote-ref" role="doc-noteref">312</a></sup> तस्य हीयते ॥</p>
<p>स वाच्यः फलशून्यत्वे सुतरामस्वतन्त्रता ।<br>
यद्रिक्तमर्थं मूढोऽपि न कश्चिदनुतिष्ठति ॥</p>
<p>को हि नाम निष्फलमर्थं प्रेक्षावाननुतिष्ठेत् ?</p>
<p>ननु फलेऽपि दर्शिते केचित्तत्र न प्रवर्तन्त एव । किञ्चातः ? काम मा प्रवर्तिषत । न हि कारको विधिः, अपितु ज्ञापक इत्युक्तम् ॥</p>
<p>ननु फलमप्रदर्शयन्नपि ज्ञापयेत्—न ज्ञापयितुमुत्सहते, प्रेक्षावान् हि ज्ञाप्यते, न च फलं विनाऽसौ तथा ज्ञापितो भवति इत्यलं बहुभाषिकया ॥
फलस्यैव प्रवर्तकत्वोपसंहारः<br>
फलस्यैवेष्यमाणस्य पश्यन् प्रेरकतामतः ।<br>
यमर्थमधिकृत्येति सूत्रं व्यधित सूत्रकृत् ॥</p>
<p>तस्मात् पुंसः प्रवृत्तौ प्रभवति न विधिः नापि शब्दो लिङादिः<br>
व्यापारोऽप्येतदीयो न हि पटुरभिधा भावनानामधेया ।<br>
न श्रेयस्साधनत्वं विधिविषयगतं नापि रागादिरेवं<br>
तेनाख्यत् काम्यमानं फलममलमतिः प्रेरकं सूत्रकारः ॥</p>
<p>—इति वाक्यार्थविमर्शः—
वाक्यार्थस्वरूपवर्णनम्<br>
आह—</p>
<p>परपक्षान् प्रतिक्षिप्य प्रेरकं कथितं फलम् ।<br>
एवं परमतद्विष्टैः वाक्यार्थः स्वयमुच्यताम् ॥</p>
<p>उच्यते—“यमर्थमधिकृत्य पुरुषः प्रवर्तते तत् प्रयोजनम्”  [न्या-सू-१-१-२४]  इति वदता सूत्रकृता फलं प्रवर्तकमिति प्रदर्शितम् । “प्रमाणेन खल्वयं ज्ञाताऽर्थमुपलभ्य तमीप्सति, जिहासति वा । तस्येप्साजिहासाप्रयुक्तस्य समीहा प्रवृत्तिरुच्यते । सामर्थ्यं पुनरस्याः फलेनाभिसम्बन्धः” इति च ब्रुवाणो भाष्यकारोऽपि फलेप्सां प्रवर्तिकां प्रादीदृशदिति तदीयां सरणिमनुसरद्भिरस्माभिरपि तथैव तत्कथितम् ॥
विद्यास्थानानां विविक्तविषयकत्वम्<br>
वाक्यार्थस्तु न क्वचिदपि सूत्रकारभाष्यकाराभ्यां सूचित इति कुतः शिक्षित्वा वाक्यार्थस्वरूपं वयमाचक्ष्महे । किमिति ताभ्यामसौ न सूचितः <sup id="fnref:313"><a href="#fn:313" class="footnote-ref" role="doc-noteref">313</a></sup>  इति चेत्, पृथक्प्रस्थाना<sup id="fnref:314"><a href="#fn:314" class="footnote-ref" role="doc-noteref">314</a></sup> हीमा विद्याः । प्रमाणविद्या चेयमान्वीक्षकी, न वाक्यार्थविद्येति ॥</p>
<p>यद्येवं पदार्थोऽपि कस्मादिह दर्शितः “व्यक्त्याकृतिजातयस्तु पदार्थः” इति—स्थाने प्रश्नः—स तु शब्दानामर्थासंस्पर्शितां, वदन्तं रुदन्तं च शमयितुं शब्दप्रामाण्यसिद्धये सूत्रकृता यत्नः कृतः ॥
पदार्थानामेव वाक्यार्थत्वम्<br>
यद्येवं वाक्यार्थमपि बाह्यं वास्तवमन्तरेण शस्त्रस्य प्रमाणता न प्रतिष्ठां लभत इति तत्रापि प्रयत्नः कर्तव्य एव—सत्यम्—पदार्थप्रतिपादनयत्नेनैव तु कृतेन तत्र यत्नं कृतं मन्यते सूत्रकारः, यदयं पृथक्पदार्थेभ्यो न वाक्यार्थमुपदिशति स्म । तस्मादयमस्याशयः—पदार्थ एव वाक्यार्थः इति ॥</p>
<p>तत्किममुमेव पक्षं अनुमोदामहे पदार्थ एव वाक्यार्थ इति । बाढं ब्रुमः । किन्तु नैकः पदार्थो वाक्यार्थः, अनेकस्तु पदार्थो वाक्यार्थः ॥
पदार्थवाक्यार्थयोः विशेषः<br>
ननु ! अनेकोऽपि भवन् पदार्थ एवासौ । न च पदार्थो वाक्यार्थो भवितुमर्हति । सामान्ये<sup id="fnref:315"><a href="#fn:315" class="footnote-ref" role="doc-noteref">315</a></sup> हि पदं वर्तते, विशेषे वाक्यम् । अन्यच्च सामान्यम्, अन्यो विशेषः । अन्यत्राप्युक्तम्—“यदत्राधिक्यं स वाक्यार्थः” इति । तस्मादन्यः पदार्थः, अन्यश्च वाक्यार्थः—उच्यते—  यदेतदुक्तमस्माभिः “अनेकः पदार्थो वाक्यार्थः, न पुनरेकः” इति, तन्न बृहीतमायुष्मता ॥
वाक्यार्थस्यापूर्वत्वम्<br>
एतदुक्तं भवति—परस्परसंस्पृष्टपदार्थसमुदायो वाक्यार्थ इति संसर्ग एवाधिक इति “यदत्राधिक्यं” इत्युच्यते । न चानाक्षिप्तविशेषत्वेन<sup id="fnref:316"><a href="#fn:316" class="footnote-ref" role="doc-noteref">316</a></sup> संसर्ग उपपद्यते इति विशेषो वाक्यार्थ इत्युच्यते । संसर्गस्तु स्वरूपतो न वाक्यार्थः, अपदार्थत्वात् । “गौः शुक्ल आनीयताम्” इति पदग्रामे संसर्ग वादिनः पदस्याश्रवणात् । श्रवणेऽपि सुतरामनन्वयात् । “गौः शुक्ल अनीयतां संसर्गः” इति कोऽस्यार्थः ? तस्मात् संसृष्टो वाक्यार्थः, न संसर्गः । तदुक्तं—“व्यतिषक्ततोऽवगतेर्व्यतिषङ्गस्य” इति । न च तन्तुभिरिव पटः, वीरणैरिव कटः तदतिरिक्तोऽवयविस्थानीयः पदार्थो निर्वर्त्यमानो वाक्यार्थ उपलभ्यते । जातिगुणक्रियावगमेऽपि अवयविबुद्धेरभावात् । न च पदार्थावयवी वाक्यार्थः । तेन पृथग्वाक्यार्थं नोपदिष्टवानाचार्यः ॥
वाक्यार्थः न पदार्थातिरिक्तः<br>
ननु ! गुणप्रधानभावमन्तरेण न संसर्गोऽवकल्पते । न चैकस्मिन् वाक्ये बहूनि प्रधानानि भवन्ति; प्राधान्यमेव हि तथा सति न स्यात् । गुणास्तु बहवो भवन्ति । यदिदमनेकगुणोपरक्तं एकं किञ्चित्प्रधानं, स वाक्यार्थ इति तद्विषयेयमेकस्वभावा बुद्धिः—सत्यम्—तथापि त एव  संसृष्टाः पदार्था अवभासन्ते, न तदारब्धः कश्चिदेकः । संसर्गसिद्धिकृतस्तु गुणप्रधानभावोऽभ्युपेयते ॥</p>
<p>स च गुणप्रधानभावो न नियतः,<sup id="fnref:317"><a href="#fn:317" class="footnote-ref" role="doc-noteref">317</a></sup> येन एकमेवेदं प्रधानमिति व्यवस्थाप्येत । क्वचित् कारकं प्रधानम्, क्रिया गुण; द्रव्यस्य चिकीर्षितत्वेनावगमात्—“व्रीहीन् प्रोक्षति” इति ॥</p>
<p>सिद्धतन्त्रं क्वचित् साध्यं तत्तन्त्रमितरत् क्वचित् ।<br>
शब्दप्रयोगतात्पर्यपर्यालोचनया भवेत् ॥</p>
<p>संसर्गविशिष्टपदार्थानां वाक्यार्थत्वम्<br>
तस्मात् गुणप्रधानभावानियमात् अन्योन्यसंसृष्टः पदार्थसमुदायो वाक्यार्थ इति एतावदेव श्रेयः । संसर्गावगमे च सर्ववादिनाम विवादः ॥</p>
<p>वाक्यार्थं मन्वते येऽपि नियोगं भावनां क्रियाम् ।<br>
तैरप्यन्योन्यसंसृष्टः पदार्थग्राम इष्यते ॥</p>
<p>अन्यव्यवच्छेदः न वाक्यार्थः<br>
ननु संसर्गवदन्यव्यवच्छेदोऽपि गम्यते । “गौः शुक्ल आनीयताम्” इति श्रुते कृष्णाश्वादिव्यवच्छेदप्रतीतिदर्शनात्—सत्यम्—संसर्गपूर्वकस्तु व्यवच्छेदः । शुक्लगुणसंसृष्टो हि गौः कृष्णादिभ्यो व्यवच्छिद्यते । अन्यापोहस्तु न पदार्थ इत्युक्तम् । तस्मान्न भेदो वाक्यार्थः ॥
संसर्गस्य अशब्दार्थत्वम्<br>
ननु ! संसर्गोऽपि न शब्दार्थः—सत्यम्—स हि शब्दस्याभिधेयो न भवति, न तु ततो न प्रतीयते । अनभिधेयः कथं प्रतीयत इति चेत्— एतदग्रे<sup id="fnref:318"><a href="#fn:318" class="footnote-ref" role="doc-noteref">318</a></sup> निर्णेष्यते । व्यवच्छेदे तु न सा गतिः । तस्मात् संसृष्टाः पदार्थाः वाक्यार्थ इति स्थितम् ॥
फलरूपप्रधानार्थस्यैव वाक्यार्थत्वम्<br>
अथवा गुणीभूतेतरपदार्थानुगृहितः एक एव प्रधानभूतः पदार्थो वाक्यार्थ इत्येकाकारप्रतीतिबलादुपेयताम् । एकस्त्वयमसावर्थ इति न निर्णेतुं शक्यते । यदि त्ववश्यमेकस्य कस्यचिदभिषेककलशो दातव्यः, तत् फलस्यैव दीयताम् । न हि निष्प्रयोजनं किञ्चिद्वाक्यमुच्चर्यते ॥</p>
<p>क्वचित् साक्षात्पदोपात्तं क्वचित् प्रकरणागतम् ।<br>
क्वचिदालोचनालभ्यं फलं सर्वत्र गम्यते ॥</p>
<p>सकलेन च कारककलापेन क्रिया निर्वर्त्यते । क्रियया च फलम् । न तु फलेनान्यत् किमपि निर्वर्त्यत इति प्रधानत्वात् फलमेव वाक्यार्थः ॥
फलस्यैव प्राधान्यपक्षः<br>
ननु ! फलमपि पुरुषार्थमिति पुरुषः प्रधानं स्यात्—नैतदेवम्—फलं सुखात्मकत्वात् पुरुषाश्रितं भवति, सुखादीनामात्मगुणत्वात् । न चैतावता पुरुषः प्रधानम् । सोऽपि<sup id="fnref:319"><a href="#fn:319" class="footnote-ref" role="doc-noteref">319</a></sup> हि फलार्थमेव यतते । भावना तावत्  फलनिष्ठ एव व्यापारः । नियोगस्यापि फलं विना न प्रवर्तकत्वमित्युक्तम् । क्रियाया अपि केवलाया वाक्यार्थन्त्वमपास्तम् ॥</p>
<p>तस्मात् फलस्य साध्यत्वात् सर्वत्र तदवर्जनात् ।<br>
क्रियादीनां च तादर्थ्यात् तस्य वाक्यार्थतेष्यते ॥</p>
<p>क्रयाया अपि फलशेषत्वम्<br>
ननु ! फलस्य स्वर्गादेः निसर्गतः सिद्धरूपत्वात्<sup id="fnref:320"><a href="#fn:320" class="footnote-ref" role="doc-noteref">320</a></sup> कारकैस्सह सम्बन्धो पप्राप्नोति । सिद्धस्य च कः सम्बन्धः ? क्रियागर्भ इति चेत्—तर्हि फलमपि, कारकाण्यपि—क्रियया सम्बध्यन्ते, को विशेषः ? सत्यम्—परं तु कारकाणि साधनत्वेन, फलं तु साध्यत्वेन । “क्रियया हि फलं साध्यते” न फलेन क्रियेत्यतः फलस्यैव प्राधान्यमिति सिद्धम् ॥</p>
<p>अन्योन्यसङ्गतिविशेषित एव यस्मात्<br>
वाक्यार्थभावमुपयाति पदार्थपुञ्जः ।<br>
एतच्च चेतसि निधाय ततो न भिन्नं<br>
वाक्यार्थमभ्यकधित च कश्चन सूत्रकारः ॥</p>
<p>प्राधान्ययोगादथवा फलस्य<br>
वाक्यार्थता तत्र सतां हि यत्नः ।<br>
प्रयोजनं सूत्रकृता तदेव<br>
प्रवर्तकत्वेन किलोपदिष्टम् ॥</p>
<p>उद्योगस्य वाक्यार्थत्वपक्षः<br>
अपरे पुनः लिङादिशब्दश्रवणे सति समुपजायमानमात्मस्पन्दविशेषं उद्योगं नाम वाक्यार्थमाचक्षते । तत्स्वरूपं तु वयं न जानीमः, कोऽयमात्म  स्पन्दो नामेति । बुद्धिसुखदुःखेच्छाद्वेषप्रयत्नधर्माधर्मसंस्कारा हि नव आत्मनो गुणा विशेषगुणा भवन्ति, नान्ये । तत्रायमात्मस्पन्दः बुद्धिर्वा स्यात्, प्रयत्नो वा, इच्छाद्वेषयोरन्यतरो वा ? अन्ये तु विकल्पयितुमपि न युक्ताः । तत्र यदि बुद्धिरात्मस्पन्द उच्यते—तर्हि प्रतिभा वाक्यार्थ इत्युक्तं भवति; न नूतनं किञ्चिदुत्प्रेक्षितमेतत् ॥</p>
<p>अथ प्रयत्न आत्मस्पन्दः, तर्हि भावनाया नामान्तरकरणमुद्योगैति ॥</p>
<p>अथ इच्छाद्वेषयोरन्यतरोऽसौ—तर्हि सुखेच्छा, दुःखजिहासा वा वाक्यार्थ इति अक्षपादपक्ष एवायं, नापूर्वं किचित् ॥</p>
<p>अथापि भाट्टपरिकल्पितो व्यापार आत्मास्पन्दः,—सोऽपि भावनैव, नार्थान्तरम् ॥</p>
<p>अथानुष्ठेयः प्रेरकः कश्चिदर्थ उद्योगः—स तर्हि नियोग एव; उपसर्गान्यत्वमिदं,<sup id="fnref:321"><a href="#fn:321" class="footnote-ref" role="doc-noteref">321</a></sup> न वस्त्वन्यत् ॥</p>
<p>तस्मादश्रुतपूर्वेण कृतमुद्योगपर्वणा ।<br>
स भारतमनुष्याणां<sup id="fnref:322"><a href="#fn:322" class="footnote-ref" role="doc-noteref">322</a></sup> गोचरो न तु मादृशाम् ॥</p>
<p>वाक्यपदीयोक्तः प्रतिभाया वाक्यार्थत्वपक्षः<br>
अन्यैस्तु प्रतिभा वाक्यार्थ इष्यते । तत्पक्षस्तु संसर्गनिर्भासज्ञाननिराकरणेन प्रागेव प्रतिक्षिप्पः ॥</p>
<p>प्रतिभा खलु विज्ञानं तच्च शब्देन जन्यते ।<br>
न तु शब्दस्य विषयः रूपधीरिव चक्षुषः ॥</p>
<p>बाह्यस्य विषयस्याभावात् सैव विषय इति चेत्, न तस्य समर्थितत्वात् ॥
प्रकृतविचारस्य शब्दप्रामाण्योपयोगित्वम्<br>
योऽपि “व्याघ्र आयातः” इत्युक्ते शूरकातरनराधिकरणनानाकारकार्योत्पादः—स बाह्येऽर्थे व्याघ्रागमानादौ प्रतिपन्ने वासनानुसारेण भवन् न प्रतिभामात्रहेतुको भवति । तस्य हि ज्ञायमानोऽर्थः करणम्, न तद्ज्ञानमात्रम् । अर्थस्तदानीं<sup id="fnref:323"><a href="#fn:323" class="footnote-ref" role="doc-noteref">323</a></sup> नास्तीति चेत्—विप्रलम्भवाक्यमिदं असत्यार्थं भविष्यति, न त्वबाह्यविषयं तत् । यथाऽवस्थिते वनितात्मनि बाह्येऽर्थे वासनानुसारेण कुणप इति, कामिनीति, भक्ष्यमिति प्रतिभा भवन्ति—तथाशब्दार्थेऽपि व्याघ्रागमनेऽवगते शूराणामुत्साहः, कातराण भयमित्यादि कार्यं भवति । न त्वेतावता प्रतिभा शब्दार्थो भवितुमर्हति । तस्मात् वाक्यप्रयोजनत्वेन वा यदि प्रतिभा वाक्यार्थः कय्यते; कथ्यतां नाम, न त्वसौ शब्दस्याभिधेया । अनभिधेयाऽपि संसर्गवत् वाक्यार्थ इति चेत्—तत्राप्युक्तम् । संसृष्टा वाक्यार्थः, न संसर्गः । एवमिहापि प्रतिभावन्तोऽर्था वाक्यार्थः, न प्रतिभेति ॥</p>
<p>शब्दस्य च प्रत्यक्षवत् वर्तमानार्थनिष्ठत्वाभावात् अनागताद्यर्थाभिधायिनोऽर्थासन्निधानेन प्रतिभापरत्वं यदुच्यते—तदप्ययुक्तम्—अनागतादिविषयत्वेऽपि तस्यार्थविषयत्वं प्रसाधितमिति कृतं विस्तरेण ॥</p>
<p>वाक्यार्थः परमार्थ एव तदयं नो कल्पनानिर्मितः<br>
तद्वानप्युदितः पदस्य विषयस्तेनार्थसंस्पर्शिना ।<br>
अप्रामाण्यमतश्च बाह्यविषयाभावेन यद्वर्ण्यते<br>
तत्, शब्दस्य निरस्तमित्यकलुषं प्रामाण्यमस्य स्थितम् ॥</p>
<p>इति श्रीजयन्तभट्टकृतौ न्यायमञ्जर्यां पञ्चममाह्निकम्</p>
<div class="footnotes" role="doc-endnotes">
<hr>
<ol>
<li id="fn:1">
<p>प्रपन्नायेति । कर्मणि क्तः । विपन्नानामिति कर्तरि शेषे वा षष्ठी । अथवा सर्वत्र ऐकरूप्येण विपन्नानामित्यादौ—निर्धारणे षष्ठी । दृढाशानां— अपूर्णानामिति यावत्र । आशा हि अपूर्णतैव । विपन्नानां जीवानां मध्ये तैः रक्षकत्वेन प्रपन्नः । विपन्नकर्तृकप्रपत्तिकर्मीभूत इत्यर्थः । नित्यापूर्णानामिति यावत् । अपूर्णतैव आशानिदानम् । विपन्नानां, दुःखितानां, दृढाशानां इतिपदैः जीवानां निर्देशेन—प्रपन्नाय, सुखात्मने, सम्पूर्णाय इति पदैः परमात्मनश्च निर्देशेन जीवपरमात्मनोश्चेतनत्वेन साम्येऽप्यत्यन्तवैलक्षण्यमभिहितम् । जीवानां दृढाशत्वादेव दूःखित्वम्, दुःखित्वादेव विपन्नत्वं च सूचितम् । तथा ईश्वरस्यापि सम्पूर्णत्वादेव सुखात्मत्वं, तत एव च प्रपन्नत्वं च सूचितम् । परमात्मनि सुखसद्भावः जयन्तभट्टसम्मतः ॥ कारणबन्धवे—जगत्कारणभूतबन्धवे । अथवा “समोऽहं सर्वभूतेषु” इति वदन्नपीश्वरः “ये भजन्ति तु मां भक्त्या मयि ते तेषु चाप्यहम्” इति भक्त्याक्यकारणेन चेतनानां बन्धुर्भवतीति सः कारणबन्धुः । अन्यथा हि लोकवैय्याकुली । तथोक्तं—“सर्वज्ञोऽपि च देवेशः सदा कारुणिकोऽपि सन् । संसारतन्त्रवाहित्वाद्रक्षापेक्षां प्रतीक्षते” इति ॥&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>उपसर्गाः—क्रियायुक्ताः प्रादयः । निपाताः—चादयः । कर्मप्रव चनीयाः—“अनुर्लक्षणे”  [पा। सू। १-४-८४]  इत्याद्युक्ताः “अनु” इत्यादयः ॥ तथा च पदार्थो द्बिविदः—सिद्धः साध्यश्च । तत्र सिद्धार्थवाचकं नामपम्, साध्यार्थ वाचकं आख्यातपदमिति वस्तुस्थितिः । तेन “चत्वारि पदजातानि, नामाख्यातोपस र्गनिपातभेदेन” इति यास्कवचनमापातत इत्युक्तं भवति ॥&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>पदद्वैविध्ये वृद्धसम्मतिमाह—तदुक्तमिति—तथा च निपातादीनां सुबन्ता परपर्यायनामपदेष्वेवान्तर्भाव इत्याशयः ॥ यद्यपिः “शक्तं पदम्” इति प्रसिद्धं पदलक्षणम्; अथापि “ते विभक्त्यन्ताः पदम्” इति गौतमोक्तेः न तत् प्रत्याख्यातुं शक्यम् । अन्यथा “घटम्” इत्यादीनामपि वाक्यत्वेन व्यवहारप्रसङ्गः । अतः “शक्तं पदम्” इति परीक्षकानां शास्त्रीयं लक्षणम् । “विभक्त्यन्तं पदम्” इति च लौकिकानां व्यावहारिकं लक्षणमिति व्यवस्था ज्ञेया ॥&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>तदौपयिकत्वात्—वाक्यार्थोपयुक्तवात । क्रियायां हि वाक्यं समाप्यते ॥&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>द्रव्यशब्दाः—एत एव सञ्ज्ञाशब्दाः यदृच्छा शब्दा इत्युच्यन्ते । यथा प्राचां घटादिशब्दाः । नव्यानां डित्थादिशब्दाः ।&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>तद्वान्—जातिमान् । तथा च अनुगमार्थमेव जात्यपेक्षेति भावः ॥ तथा च जात्यादिवाचकत्वं प्रवृत्तिनिमित्ततया विवक्षितम् । गोशब्दाः जातिं, शुक्लशब्दाः गुणं, पाचकादिशब्दाः क्रियां, डित्थादिशब्दाः द्रव्यं  [सञ्ज्ञां]  च निमित्तीकृत्य प्रवृत्ताः इत्यर्थः ॥&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>सन्निधानं—उपस्थापनम् । त्रीणि ह्येतानि पदेन प्रतिपत्तुं शक्यानि ॥ एवं सति कथं पदानि व्यक्तिवचनानीति निष्कर्षः ?&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>इयं कथा—पदानामर्थः किं व्यक्तिः, उताकृतिः, उत जातिः, उत द्वयं, त्रयं वा इति विचारः ॥&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>अक्षजमित्यादि—स्वलक्षणापरपर्यायं निर्विकल्पकमित्यर्थः । प्रथमसम्पुटस्य २३६-२५७ पुटा द्रष्टव्याः ॥&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>सापेक्षमिति—सामान्यग्रहणं तु त्रैकालिकवस्तुस्फुरणसापेक्षम् । इन्द्रियं वर्तमानैकविषयकम् । ततश्च कथं इन्द्रियेण सामान्यग्रहणमिति सारम् । अनपेक्षा— पूर्वापरवस्तुग्रहणनिरपेक्षा ॥&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>दर्शयिष्यत इति—अनादरे । वस्तुतस्तु दर्शितमिदं पूर्वमपि ॥  [प्र। सं। ६२ पु।]&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>यद्यपि—अवयवावयव्यादिषु नास्ति देशभेदः, तथापि तैरवयवी नाङ्गीक्रियते इति स्मर्तव्यम् ॥&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>एकत्र—एकस्मिन् पिण्डे इत्यन्वयः । समाप्तिः—अपरिशेषः ॥&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>पटैकदेशभूततन्तौ न हि पटबुद्धिः प्रामाणिकी । अभ्युपगभ्येदं दूषणम् ॥&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>उत्पत्तिः—स्वरूपावाप्तिः । एकस्मिन् घटे परिसमाप्तं चेत् घटत्वं, नूतनतयोत्पद्यमाने घटे घटत्वं तेनव सह लब्धस्वरूपं सत् तत्र वर्तत इति वक्तव्यम् । ततश्च सामान्यं, अनित्यं अननुगतं च स्यादिति भावः ॥&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>तदेकत्वादिति—अन्यथा हि युतसिद्धतैव स्यात् कुण्डबदरयोरिव । अयुतसिद्धे हि वस्तुनी समानदेशेसभ्यते । समानदेश समानकाल च सम्मते । समानदेशकालयोस्तु वस्तुनोः न वास्तविकभेदः, किन्तु शब्दादिभेदमात्रम् । अस्ति हि वस्त्वैक्येपि शब्दभेदः, घटः कुम्भ इत्यादि । ततश्च सम्बन्धासम्भवः । अधिकमन्यत्र ॥&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>युतेति—“युतेष्वाश्रयेषु समवायः” इति कन्दली । तथा च आश्रयमन्तरा पृथगनवस्थानं अयुतसिद्धिरिति भावः ॥&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>अवयवी यदा न निष्पन्नः तदा सम्बन्धः कयोः ? यदि निष्पन्नः तर्हि स्वातन्त्र्यमागतमिति तयोर्युतसिद्धिरेव वक्तव्या ॥&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>सुशिक्षिताः—प्राभाकरा इति चक्रधरः । परन्तु प्रकरणपञ्चिकादौ समवायोऽङ्गीकृतः । अतः प्राचीनैर्मीमांसकैरतिरिक्ततया स नाङ्गीकृत इति ज्ञेयम् ॥&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>“किं वस्त्वेव” इति कल्पस्योत्तरमिदम् ॥&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>व्यक्तिसामर्थ्यं—अभिव्यञ्जनसामर्थ्यम् ॥&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>खण्डगोपिण्डेन अभिव्यक्तं गोत्वं पूर्णशृङ्गवि कथं स्यात् ? यदि स्यात्, तर्हि गोभिन्नेऽपि कुतो न स्यात् ?&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>न त्विति—“पिण्डसर्वगतापि वा” इति किल द्वितीयः विकल्पः ॥ “न तु तत्पिण्डवृत्ति तत्” इत्यत्र सर्वगतत्वमेव हेतुः ॥&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>सा च बुद्धिरित्यनुकर्षः—वस्तुनः द्व्यात्मकत्वं—अनुवृत्तिव्यावृत्त्यात्मकत्वं— सामान्यविशेषात्मकत्वं विना तादृशी बुद्धिः न भवेत् ॥&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>अन्यतरा—बुद्धिरित्यनुकर्षः । अनुवृत्तव्यावृत्तबुद्ध्योरन्यतरायाः भ्रमत्वं गौणत्वं वा न वक्तुं शक्यं, कदापि बाधकप्रत्ययाद्यभावात् ॥&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:26">
<p>निर्विकल्पेति—अयं विषयः पूर्वसम्पुटे २५२ पुटे द्रष्टव्यः ॥&#160;<a href="#fnref:26" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:27">
<p>मौखर्यं—मुखरस्य भावः । “दुर्मुखे मुखराबद्धमुखौ” ॥&#160;<a href="#fnref:27" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:28">
<p>उक्तं—पूर्वसम्पुटे २५१ पुटे द्रष्टव्यम् ॥&#160;<a href="#fnref:28" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:29">
<p>इतः—विकल्पात् प्रागेव प्रत्यक्षेण व्यावृत्तं स्वलक्षणमात्रं गृह्यते । तदेव तात्त्विकम् । अधिकं पूर्वसम्पुटु एव द्रष्टव्यम् ॥&#160;<a href="#fnref:29" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:30">
<p>नेति प्रत्ययादेव मिथात्वमिति न । यत्राकस्मात् बाधकप्रत्ययो नोत्पन्नः, तत्र तस्य सत्यत्वप्रसङ्गात् ॥&#160;<a href="#fnref:30" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:31">
<p>शबलं—सङ्कीर्णं—द्व्यात्मकमिति यावत् ॥&#160;<a href="#fnref:31" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:32">
<p>ज्ञानस्य स्वलक्षणमात्रग्रहणसमर्थत्वादिति हेतुरूह्यः ॥&#160;<a href="#fnref:32" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:33">
<p>ये अद्वैतवाञ्छया प्रस्यक्षं सामान्यविषयकमाहुः, ते प्रत्यक्षस्वरूपं न सम्यग्जा नन्तीति भावः । अधिकं पूर्वसम्पुटे २५१ पुटे द्रष्टव्यम् ।&#160;<a href="#fnref:33" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:34">
<p>सत्ताद्रव्यत्वापृथिवीत्वदिषु, घटत्वादिषु व्याप्यव्यापकभावाना पन्नेस्षु च जातिषु “जातिः” इत्यनुगतव्यवहारे सत्यपि न हि तत्र जातित्वं नाम अनुगता काचिज्जातिरङ्गीक्रियते; प्रकृतेपि तथैव ॥&#160;<a href="#fnref:34" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:35">
<p>औपाधिकः—नित्यत्वे सत्यनेकसमवेतत्वादिरत्र उपाधिः । स च नानुगतः ॥&#160;<a href="#fnref:35" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:36">
<p>कं चिदिति—अन्ततः बुद्धिविशेषविषयत्वादिरेव उपाधिः ॥&#160;<a href="#fnref:36" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:37">
<p>गोविशेषेण अनडुहा बाहः, धेन्वा दोहः ॥&#160;<a href="#fnref:37" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:38">
<p>कार्यं भिन्नम्—कार्यस्वरूपं ह्यननुगतमेव । कथं तेनानुगतधीः ?&#160;<a href="#fnref:38" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:39">
<p>खण्डः—खण्डशृङ्गः गौः, मुण्डः—शृङ्गरहिता गौः—गवाश्वयोः यथा कार्यभेदः, न तथा खण्डमुण्डयोः ॥&#160;<a href="#fnref:39" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:40">
<p>तथा—अश्वकार्यात् गोकार्यस्य मा स्त्वभेदः । खण्डमुण्डयोरपि कार्यं भिन्नमेव हि । कथं तर्ह्यैक्यव्यवहार इत्याक्षेपाशयः ॥&#160;<a href="#fnref:40" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:41">
<p>दर्शनं—ज्ञानं एकरूपमेव खलु ॥&#160;<a href="#fnref:41" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:42">
<p>सम्बन्धः—अनुमितौ व्याप्त्याख्यः, शब्दे शक्त्याख्यः ॥&#160;<a href="#fnref:42" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:43">
<p>यस्यां व्यक्तौ शक्तिग्रहः, व्याप्तिग्रहो वा, तदितरव्यक्तौ वा शब्दानुमानयोः प्रवृत्तिदर्शनात् ।&#160;<a href="#fnref:43" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:44">
<p>अनवस्थादीत्यादिना—तन्मूलकशक्तिग्रहव्याप्तिग्रहासम्भवः ग्राह्यः ॥&#160;<a href="#fnref:44" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:45">
<p>एतस्येत्यादि—अयं विषयः पूर्वसम्पुटे २३९ पुटे द्रष्टव्यः ॥&#160;<a href="#fnref:45" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:46">
<p>तेषां—विकल्पानाम् । प्रागेव—निर्विकल्पकाल एव ॥&#160;<a href="#fnref:46" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:47">
<p>तद्विशेषणेत्यादि—विशेषणं हि विशेष्यं इतरस्माद्व्यावर्तयति । अतश्च विशेष्यस्वरूपमेव विशेषणेन परिवर्त्यत इति वक्तव्यम् । “उपयन्नपयन् धर्मः विकरोति हि धर्मिणम्” इति हि न्यायः । एवञ्च विशेषणेन विशेष्यस्य कश्चन उपकारः विशेष्येऽतिशयाधानरूपः वक्तव्यः । तेन च विशेषणे तदनुगुणशक्तिः, विशेष्येऽपि अतिशयस्वीकारानुगुणा शक्तिश्च स्वीकार्या । तथा च विशेषण—उपकार— शक्तीनां द्रव्याद्भेदेऽनवस्था । अभदे पूर्वोत्तरग्रहणयोर्विषयाधिक्यं न स्यात् ॥&#160;<a href="#fnref:47" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:48">
<p>स्वतन्त्रतयेति । यद्यपि गुणक्रियादीनामपि नियमेन द्रव्याश्रितत्वात् नास्ति स्वातन्त्र्यम्, अथापि नात्र तादृशः स्वातन्त्र्याभावः अभावस्योच्यते । स्वरूपलाभ एव अभावः परतन्त्रः, गुणादिस्तु न तथा । अभावो हि प्रतियोगिनिरूप्यः ॥&#160;<a href="#fnref:48" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:49">
<p>तस्येति । नो चेत् स्वलक्षणज्ञानमपि विकल्पः स्यात् ॥&#160;<a href="#fnref:49" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:50">
<p>अवान्तरत्वं शाबलेयत्वादेः गोत्वापेक्षया व्याप्यत्वात्, व्यक्त्यपेक्षया व्यापकत्वात् ॥&#160;<a href="#fnref:50" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:51">
<p>अभ्युपगमेपि प्रकृते नोपयोग इत्याह—न चेति । तद्धि—शाबलेयत्वं हि । “गौः अशाबलेयो न भवति इति” इत्यन्ययः ॥&#160;<a href="#fnref:51" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:52">
<p>अत्रापि “न भवति” इत्यनुकर्षः ॥ “गौः अशाबलेयो न भवति” इत्यस्यासम्भवे हेतुमाह—अशाबलेयेत्यादि ॥ बाहुलेयः खलु गौः अशाबलेय एव भवति । अतः तन्निषेधः कथङ्कारं गवि भवेदित्यर्थः ॥&#160;<a href="#fnref:52" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:53">
<p>शाबलेयादि । आदिना बाहुलेयादीनां स्वलक्षणविशेषाणां ग्रहणम् ॥&#160;<a href="#fnref:53" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:54">
<p>वर्गीकरणं—अनुगमकरणम् । स्वलक्षणानां व्यावृत्तस्वरूपत्वादिति हेतुः ॥&#160;<a href="#fnref:54" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:55">
<p>तदाश्रयः—अगोव्यावृत्तेराश्रयः ॥&#160;<a href="#fnref:55" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:56">
<p>एषां—अगोरूपाणां तुरगादीनां । समानाकृतिष्वपि गोत्वसामान्यं विना अनुगमस्यासम्भवे भिन्नाकृतीनां तुरगमहिषादीनां का वार्तेत्यर्थः ॥&#160;<a href="#fnref:56" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:57">
<p>विकल्पैः—सविकल्पज्ञानैः ॥&#160;<a href="#fnref:57" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:58">
<p>यात्रा—लोकयात्रा—लोकव्यवहारः ॥&#160;<a href="#fnref:58" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:59">
<p>अनुवृत्तं अपरमार्थं, व्यावृत्तमेव परमार्थसदिति हि तन्मतम् ॥&#160;<a href="#fnref:59" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:60">
<p>भावो हि स्वस्वरूपेण गृह्येत नाभावः; प्रतिव्योग्यनुयोगिग्रहणसापेक्षत्वात् अबावस्य, तन्मते तुच्छत्वाच्च ॥&#160;<a href="#fnref:60" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:61">
<p>अपोहानां न स्वतो भेदः, किन्त्वपोह्यानां भेदादेवेति कथनात् ॥&#160;<a href="#fnref:61" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:62">
<p>अनुपदमेव,  [पुट। १५]  अपोहानामाश्रयानुपपत्तिः वर्णिता ॥&#160;<a href="#fnref:62" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:63">
<p>गवाश्वयोरित्यादि । गवाश्वोभयविषयकं एकं जानं जदा यातं, तदा तदुभयातिरिक्तं हस्त्यादिकं सर्वं अपोह्यं भवति । वस्तुदृष्ट्या गोः अपोह्यः अश्वः अश्वस्यापोह्यः गौश्च तत्र अपोह्यसमुदाये न निविष्टौ भवतः । एतदुभयापेक्षया अपोह्यानां बहुत्वात् हस्त्याद्यपोहः गवि अश्वे च वर्तमानः एक एव भवेत् । तेन गवाश्वयोरभेदः एकजातीयत्वं सिद्धयेत् इति प्रघट्टकार्थः ॥&#160;<a href="#fnref:63" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:64">
<p>असाधारण्यं हस्त्याद्यपोहापेक्षया ॥&#160;<a href="#fnref:64" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:65">
<p>सः—अश्वापोहमात्रम् ॥&#160;<a href="#fnref:65" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:66">
<p>प्रत्येकमित्यादि । गोभिन्ना हि अश्वगजादयः परस्परं विलक्षणाः अननुगताः ॥&#160;<a href="#fnref:66" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:67">
<p>गोप्रतिषेधः—गोभिन्नत्वमिति यावत् । अस्यानुगमकत्वं वक्तव्यं चेत्, गवि अश्वादिभिन्नत्वं पूर्वमवगन्तव्यम् । नो चेत्, अश्वोऽपि गौः स्यात् । एवञ्च गवि विलक्षणे प्रथममेव गृहीते अनन्तरं अपोहेन किं साधनीयम् ?&#160;<a href="#fnref:67" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:68">
<p>व्यावृत्तं स्वरूपमेव हि स्वलक्षणमित्युच्यते । तत्र व्यावृत्तत्वज्ञानं तु अपोहेन भवतीति न वैयर्थ्यमिति भावः ॥&#160;<a href="#fnref:68" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:69">
<p>प्रतिषेधद्वयेत्यादि—अपोह्यस्य सामान्यरूपत्वे, अतिरिक्तसामान्यानङ्गीकारात् तदपोहरूपमेव स्यात् । तस्य व्यावृत्तिः गवि भासमाना अभावाभावरूपा अर्थात् भावरूपैव स्यादिति सिद्धं भावात्मकं सामान्यम् ॥&#160;<a href="#fnref:69" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:70">
<p>न हीत्यादि—स्वेतरख्यावृत्तिरूपत्वादपोहस्य, स्वेतरत्वेन सर्वस्यापि ग्रहणात् एकस्मिन् अपोहद्वयस्य न सम्भवः ।&#160;<a href="#fnref:70" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:71">
<p>न चैक इत्यादि—धर्मद्वयाश्रस्यैकस्यान्ननङ्गीकारत् ॥&#160;<a href="#fnref:71" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:72">
<p>अनपोह इत्यादि—गौरित्युक्ते अगोभिन्नेतिवत्, अपोह इत्युक्ते अनपोह भिन्न इति खलु वक्तव्यम् ॥&#160;<a href="#fnref:72" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:73">
<p>का वार्ता—स्वय तैः अभावरूपार्थस्यैव बोधनात् ॥&#160;<a href="#fnref:73" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:74">
<p>उपसर्गनिपाताख्यातानि हि अद्रव्यवाचीनि ॥&#160;<a href="#fnref:74" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:75">
<p>बाह्यार्थवाचित्वे—विज्ञानातिरिक्तवस्तुवाचित्वे ॥&#160;<a href="#fnref:75" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:76">
<p>एतदाह्निकस्यान्ते अयं पक्षः विचारितः ॥&#160;<a href="#fnref:76" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:77">
<p>तथौ त्यादि—ज्ञानस्य कथमपोहपदवाच्यत्वमित्याक्षेपः । ज्ञानविशेषः स इति समाधानम् । वस्तुतस्तु उभयविलक्षणोऽयमिति विवरणम् ॥&#160;<a href="#fnref:77" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:78">
<p>तन्नेत्यादि—तृतीयप्रकाराभावादिति हेतुः ॥&#160;<a href="#fnref:78" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:79">
<p>शब्दस्य परमार्थवस्तुबोधकत्वं नास्त्येव, शाब्बोधस्तु विकल्परूपः । निर्विकल्पमेव हि वस्तुविषयकम् ॥&#160;<a href="#fnref:79" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:80">
<p>दर्शनं—निर्विकल्पः । ते—सविकल्पाः ॥&#160;<a href="#fnref:80" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:81">
<p>“छिन्नं” इत्युक्ते, छेदनक्रिया, तत्कर्म, तत्साधनं इति त्रितयमावश्यकम् ॥&#160;<a href="#fnref:81" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:82">
<p>निर्विकल्पेन गृह्यमाणं वस्तु व्यावृत्तस्वरूपं, न तु तत् तदा व्यावृत्तत्वेन गृह्यते । सविकल्पेनैव तु व्यावृत्तिर्गृह्यते ॥&#160;<a href="#fnref:82" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:83">
<p>प्रतिपत्तितः—स्वरूपप्रतिपत्तितः—विधिमुखप्रतीतितः ॥&#160;<a href="#fnref:83" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:84">
<p>न हीत्यादि—निर्विकल्पे व्यावृत्तं वस्तु भासते इत्युक्ते; “गौः” इति निर्विकल्पे, अश्वादिव्यावृत्तिवत्, इतरगोव्यक्तिभ्योऽपि व्यावृत्तिः गृह्यते, तद्व्यक्तिमात्रविषयत्वान्निर्विकल्पस्य ॥&#160;<a href="#fnref:84" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:85">
<p>फलतः—अर्थात् व्यवहारतः ॥&#160;<a href="#fnref:85" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:86">
<p>त्रिरूपं—भावरूपं, अभावरूपं, नियतरूप च ॥&#160;<a href="#fnref:86" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:87">
<p>अबाह्यविषयत्वं—बाह्याविषयत्वम् ॥&#160;<a href="#fnref:87" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:88">
<p>प्रमाणवार्तिकस्वोपज्ञवृत्तौ ॥  [न्या—म—ग्र—भ]&#160;<a href="#fnref:88" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:89">
<p>दृष्टेऽपि—इत्यादिः समाधानग्रन्थः ॥&#160;<a href="#fnref:89" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:90">
<p>प्रथमसम्पटस्य ६२ पुटटिप्पणी दृष्टव्या ॥&#160;<a href="#fnref:90" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:91">
<p>एतत्सर्वं जानताऽपि पुरुषेण, लोकवदेव लोकव्यवहारोऽपि निर्बोढव्यः, “सक्ताः कर्मण्यविद्वांसः यथा कुर्वन्ति भारत । कुर्याद्विद्वांस्तथा”  [गी ]  इतिवत् ॥&#160;<a href="#fnref:91" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:92">
<p>नियमप्रकारः—जातिव्यवस्था, असाङ्कर्यादिकं च ॥&#160;<a href="#fnref:92" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:93">
<p>“ज्वरादिशमने काश्चित् सह प्रत्येकमेव वा । दृष्टा यथैवौषधयः भिन्नत्वेऽपि न चापराः” [प्र। वा।]  ॥ विजातीयेष्वपि हि पदार्थेषु एककार्योपयोगिनी एकशक्तिः वर्ततेः ॥&#160;<a href="#fnref:93" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:94">
<p>सामानाधिकरण्यव्यवहारः ॥&#160;<a href="#fnref:94" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:95">
<p>नाङ्गीकृतेति—प्रमाणतयेति अध्याहायम् ॥&#160;<a href="#fnref:95" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:96">
<p>कालिः—“कालिस्स्त्री कलिकायां, ना शूराजिकलहे युगे”  [मेदिनी]  ॥&#160;<a href="#fnref:96" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:97">
<p>तद्व्यवस्था—निर्विकल्पकविषयव्यवस्था ॥&#160;<a href="#fnref:97" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:98">
<p>मैवमित्यादि—अर्थं बुद्ध्वा हि शब्दरचना । यद्यर्थभेद एव पूर्वं न गृहीतः, तर्हि शब्दविकल्पस्य को वाऽवसरः । अतश्च विकल्पविषयाणां जात्यादीनामपि निर्विकल्पकविषयत्वमावश्यकम् ॥&#160;<a href="#fnref:98" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:99">
<p>किञ्चेत्यादि—सदृशपिण्डस्मरणं प्रमाणतया पूर्वमुक्तम् । अत्र तु एकपिण्डदर्शनसमनन्तरं सजातीयपिण्डान्तरमपि यदा सन्निहितम्, तदा उभयोरपि दर्शने “अयमपि गौः” इत्येवं रीत्या प्रतिसन्धानं प्रमाणीकृतम् । अत्र हि व्यक्तिद्वयं प्रत्यक्षमीक्ष्यते, अनुवृत्तप्रत्ययश्च भवति ॥&#160;<a href="#fnref:99" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:100">
<p>सिक्थं—प्रातिस्विकव्यक्तिः ॥&#160;<a href="#fnref:100" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:101">
<p>सामन्यभेदौ—सामान्यं विशेषश्च ॥&#160;<a href="#fnref:101" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:102">
<p>सामान्यमित्यादि—तत्र—तद्व्यक्तौ । समानानां भावः किल सामान्यम् । तस्य स्वतन्त्रवस्तुत्वे एकपिण्डदर्शनेऽपि सामान्यं गृह्येत इत्याक्षेपाशयः । व्यावृत्तमित्यादि प्रतिबन्द्युत्तरम् । समानेत्यादि समाधानम् । एकपिण्डदर्शनेऽपि सामान्यं गृत्यत एवेत्यर्थः । समान्याश्रयनिखिलव्यक्तिदर्शनाभावेऽपि तद्वृत्तित्वेन तद्ग्रणे न विरोधः । अत एव कालन्तरे सदृशव्यक्तयन्तरदर्शने प्रत्यभिज्ञानम् । अन्यथा व्यावृत्तेरपि प्रतियोगिग्रहणसापेक्षत्वात् निर्विकल्प तदग्रहणप्रसङ्गः । अनुवृत्तिरित्यादिः आक्षेपः । गतिः—उपायः । समाधानं—व्यावृत्तिरित्यादि ॥&#160;<a href="#fnref:102" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:103">
<p>अथेत्यादि काममित्यन्तं परमतानुवादः । इदं समाधानं सिद्धान्तेऽपि सममित्याशयः उत्तरवाक्यानाम् । उभयत्रापि—अनुवृत्तव्यावृत्तयोरुभयोरपि ग्रहणे, यौ ब्रूत इत्यत्रापि । अयमंशः प्रथमसम्पुटे  [२५१ पुटे]  द्रष्टव्यः । प्राज्ञाः— कुमारिलादयः ॥&#160;<a href="#fnref:103" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:104">
<p>सामान्यमेव सत्यं, व्यावृत्तं मिथ्येति वेदान्त्येकदेशिनः । व्यावृत्तमेव सत्यं सामान्यं मिथ्येति वैभाषिकादयः । उभयं मिथ्येति शून्यवादिनः । उभयं सत्यमिति सिद्धान्तिनः । इदमेव “यौ ब्रूतः” इत्यनुपदमुक्तम् ॥&#160;<a href="#fnref:104" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:105">
<p>तदवेदनात्—विरोधासंवेदनात् ॥&#160;<a href="#fnref:105" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:106">
<p>“अस्तु” इत्यभ्युपगमवादसूचकम् । इदमुत्तरत्र स्पष्टम् ॥&#160;<a href="#fnref:106" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:107">
<p>तत्रभवता—कुमारिलेन । वृत्तिविकल्पादिरनुपदं परिह्रियते ॥&#160;<a href="#fnref:107" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:108">
<p>अन्यथा समानदेशत्वात् किं सामान्यं निषिध्यते, उत विशेषः ? इति विनिगमकाभावात् न त्वदिष्टसिद्धिः ॥&#160;<a href="#fnref:108" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:109">
<p>भवन्तं—उत्पद्यमानं, उपलम्भमिति शेषः । गोत्वं हि प्रतिपिण्डं समग्रमेव दृश्यते, न तु लेशतः ॥&#160;<a href="#fnref:109" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:110">
<p>न नामधेयमित्यादिरुपहासः ॥&#160;<a href="#fnref:110" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:111">
<p>व्योमशिवः इति चक्रधरः ॥&#160;<a href="#fnref:111" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:112">
<p>तदाश्रितस्य—विभुद्वयाश्रितस्य । उभयोरपि द्रव्यत्वेन अवयावयविभावमन्तरा न समवायसम्भवः । अस्तु तर्हि तयोरस्वरूपमेव सम्बन्धः, असम्बद्धत्वापेक्षयाऽस्य बरत्वादिति चेत्, एवमुक्त्या यदि तृप्यसि, उच्यतां कामम्, न नोहानिरिति ॥&#160;<a href="#fnref:112" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:113">
<p>सक्सूत्रकण्ठयोः, द्रव्यगुणयोश्च यादृशी वृत्तिः, तद्विलक्षणैव जातिव्यक्त्योः ॥&#160;<a href="#fnref:113" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:114">
<p>देहेनेवेत्यादि—आत्मानो हि विभवः । अथापि तत्तदेहावच्छेदेनैव तस्य तस्य “अहं” इत्यनुभवः, सुखदुःखाद्यनुभवश्च । एवमेव सर्वजातीनां सर्वत्र सत्त्वेऽपि न सर्वसाङ्कर्यम्, न वा सर्वत्रोपलब्प्रिसङ्गः । किन्तु तत्तपिण्ड एव तत्तज्जातेरुपलब्धिः । वस्तुतस्तु—आत्मनां द्रव्यत्वेन परिमाणस्यावश्यकत्वात् विभुत्वरूप परिमाणस्य सर्वगतत्वपर्यायस्य सम्भवः । जातेस्तु अद्रव्यत्वेन न तादृशस्यापि सर्वगतत्वस्य सम्भवः । अद्रव्यत्वादेव जातौ वृत्तिप्रश्न एव न घटते । तथा परिमा प्रश्नश्च । निरवयवद्रव्याण्यपि “अवृत्तिपदार्थाः”इत्युच्यन्ते । द्रव्येष्वेव एवन्त्वे रूपादीनां गुणानां परिमाणादिप्रश्नः यथा न युज्यते, तथैव अद्रव्यायाः जातेरपि । अतश्च, यथा पटे शौक्ल्यं दीर्घं वा, ह्रस्वं वा ? इत्यादिप्रश्नाः इव सर्वेऽपि वालिशप्रश्नाः । तर्हि कथं एते ज्ञेयाः, व्यवहर्तव्याश्च इति चेत्—यथेदानीमपि ज्ञायन्ते, व्यवह्रियन्ते च तथैवेति गृह्यताम् । न हि लोके कस्यापि जातिज्ञानमेव नास्ति, न वा न जातिव्यवहारः । किन्तु व्यवहारविषयभूता जातिः किंरूपा ? किंलक्षणा ? अतिरिक्ता, अनतिरिक्ता वा इति विचार्यते । न तु व्यवहार एव निह्नूयते । अतश्च यथानुभवं व्यवहियताम् । अन्यत्र कुत्राप्यदृष्टावपि पावकौष्ण्यवत् तत्तद्वस्तुस्वभावा धर्मिग्राहकप्रमाणसिद्धा अपर्यनुयोज्याः, यथानुभवं अङ्गीकार्या इति सङ्क्षेपः । अयमर्थः समनन्तरश्लोकेषु स्पष्टः ॥&#160;<a href="#fnref:114" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:115">
<p>प्रतियोगिनी—जात्या सम्बद्धैव ॥&#160;<a href="#fnref:115" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:116">
<p>अद्य जातमपि स्वलक्षणं वस्तु गवादि, कस्मात्कारणात् स्वेतरसकलवस्त्वात्मकं न जातं, किन्तु सकलव्यावृत्तमेव । प्रथमं व्यक्तिरुत्पद्यते, अनन्तरमेव इतरव्यावृत्तिर्भवतीति न हि वक्तुं शक्यम्, उत्पत्तिकाले तस्या व्यक्तेः सर्वात्मकत्व प्रसङ्गात् । अतः उत्पद्यमानमेव वस्तु इतरव्यावृत्त्यात्मकधर्मविशिष्टमेव जायत इत्येव वक्तव्यम् । अतः सर्वमुभयोस्समानमेव ॥&#160;<a href="#fnref:116" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:117">
<p>सामान्यज्ञानं—अनुवृत्तत्वज्ञानम् ॥&#160;<a href="#fnref:117" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:118">
<p>शक्तिः,—व्यक्तिष्विति शेषः ॥&#160;<a href="#fnref:118" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:119">
<p>न हि सर्वत्र जातिव्यवहारो दृश्यते । अतः जातिमन्तरापि व्यवहारो निर्बहत्येवेत्याक्षेपाशयः । व्यवहारोऽन्यः, ग्रहणमन्यत् । यथापेक्षं हि व्यवहारः । यथावस्तु च ग्रहणम् । जातेर्ग्रहणं तु वर्तत एव पूर्वमपि । अन्यथा प्रतीत्यवैलक्षण्यप्रसङ्गेन सर्वसाङ्कर्यं स्यादिति समाधानस्याशयः ॥&#160;<a href="#fnref:119" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:120">
<p>उपायातिशयः—सन्निकर्षादिः ॥&#160;<a href="#fnref:120" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:121">
<p>सेनावनादिप्रत्ययाः किलापेक्षिकाः, न नियतविषया वा । गोघटादिप्रत्ययास्तु नैवमित्यर्थः । अन्यथा सविकल्पदृष्टान्तेन निर्विकल्पमप्यप्रमाणं स्यात् ॥&#160;<a href="#fnref:121" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:122">
<p>एकधीकरणं—अनुगतप्रतीत्युत्पादनम् ॥&#160;<a href="#fnref:122" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:123">
<p>असिद्धेः—न हि सर्वासां सजातीयानां व्यक्तीनां समानकार्यकारित्वं प्रत्यक्षसिद्धम् ॥&#160;<a href="#fnref:123" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:124">
<p>विकल्पा हि दृशिरूपाः, न दृश्याः । विकल्पविषयकविकल्पान्तराङ्गीकारेऽपि विकल्पानामसद्विषयत्वेन नार्थनिश्चायकत्वम् ॥&#160;<a href="#fnref:124" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:125">
<p>एक एव घटः कालभेदेन यदा द्विवारं ज्ञानेन विषयीक्रयते, तदा विषयस्यैक्येऽपि ज्ञानव्यक्तिभेदः अनिवार्य एव । एवं सति नानाघटविषयकनानाज्ञानानामप्येकत्वं ज्ञानत्वाख्यानुगतजातिमन्तरा कथ व सम्भवेत् ?&#160;<a href="#fnref:125" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:126">
<p>विशेषः—ज्ञानस्वरूपादिति शेषः ॥&#160;<a href="#fnref:126" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:127">
<p>कार्यमिति विकल्प एवोच्यते यदि, आत्माश्रयः ॥&#160;<a href="#fnref:127" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:128">
<p>सर्वधर्मविशिष्टं वस्तु युगपदेव कुतो न गृह्यत इत्यत्राह—विचित्रेत्यादि ॥&#160;<a href="#fnref:128" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:129">
<p>रजतेन प्रयोजनलाभात् रजतमिति इत्युच्यते ॥&#160;<a href="#fnref:129" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:130">
<p>श्लोकवार्तिके अपोहवाद इति शेषः ॥&#160;<a href="#fnref:130" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:131">
<p>वसता—इत्यनेन वस्तुत्वं सामान्यस्योच्यते ॥&#160;<a href="#fnref:131" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:132">
<p>तां—व्यावृत्तिम् ॥&#160;<a href="#fnref:132" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:133">
<p>काममित्यादि—स्वकारणानुरोधि प्रमाणम्, न प्रयोजनानुरोधि ॥&#160;<a href="#fnref:133" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:134">
<p>प्रलयमित्यादि—अतः व्यावृत्त्यपेक्षयाऽधिकस्य सामान्यस्य विकल्पविषयत्वमावश्यकम् ॥&#160;<a href="#fnref:134" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:135">
<p>भणितिभङ्गीमात्रं—तृतीयप्रकाराभावात् ।&#160;<a href="#fnref:135" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:136">
<p>तेन—तुच्छेन ॥&#160;<a href="#fnref:136" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:137">
<p>शब्दानुमाने हि सामान्यमुखेनैव प्रवर्तेते ॥&#160;<a href="#fnref:137" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:138">
<p>निबन्धना नियतरूपता—इत्यन्वयः ॥&#160;<a href="#fnref:138" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:139">
<p>एवं—कल्पितेनैवापोहेन ॥&#160;<a href="#fnref:139" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:140">
<p>सूत्रे—“व्यक्त्याकृतिजातायस्तु पदार्थः” इत्यत्र ॥&#160;<a href="#fnref:140" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:141">
<p>“आक्रियते—निरूप्यत इत्यर्थः” इति न्यायरत्नाकरः ॥&#160;<a href="#fnref:141" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:142">
<p>सा—अवयवसन्निवेशविशेषात्मिका आकृतिः ॥&#160;<a href="#fnref:142" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:143">
<p>तदभावेऽपि—शाबलेयसन्निवेशाभावेऽपि । अनेन व्यभिचारः प्रदर्शितः । समनन्तरवाक्येनानन्त्यं प्रदर्श्यते ॥&#160;<a href="#fnref:143" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:144">
<p>जातेः—गोत्वादिजातेः ॥&#160;<a href="#fnref:144" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:145">
<p>आकृतेरपि शौक्ल्यवत् व्यक्तिविशेषणत्वात् ॥&#160;<a href="#fnref:145" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:146">
<p>सम्बन्धः—शब्दार्थसम्बन्धः । तत्र सौष्टवं अनुगमसौलभ्यम् ॥&#160;<a href="#fnref:146" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:147">
<p>चोदनायास्सामञ्जस्यमेवानन्तरवाक्येषु वर्ण्यते ॥&#160;<a href="#fnref:147" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:148">
<p>केवलव्यक्तेश्शब्दार्थत्वे आनन्त्यं व्यभिचारश्च दुर्वार इत्याशङ्कां परिहरति— उपलक्षणमित्यादिना ॥&#160;<a href="#fnref:148" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:149">
<p>विशिष्टा—जातिविशिष्टा ॥&#160;<a href="#fnref:149" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:150">
<p>दर्शनं—“यत्र प्रयोगोऽस्य दृष्टः” इत्यवोक्तं दर्शनम् । असम्भवात्—जगति विद्यमानसर्वगवां केनापि द्रष्टुमशक्यत्वात् ॥&#160;<a href="#fnref:150" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:151">
<p>न त्वित्यादि । व्यक्तिद्वयानुगमिकायाः जातेश्शब्दार्थत्वाभावात् । नियन्तृकः—नियामकः ॥&#160;<a href="#fnref:151" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:152">
<p>प्रथमतरं—गोरुपस्थापनात्प्रागिति यावत् ॥&#160;<a href="#fnref:152" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:153">
<p>जातेरित्यादि—इदमत्र तत्त्वं—प्रत्यक्षं व्यक्तिद्वारा जातिं गृह्णाति । शब्दस्तु जातिद्वारा व्यक्तिम् । तत्र प्रत्यक्षस्थले प्रापकान्तराभावात्, उभयत्रापि सन्निकर्षसत्वाच्च प्रत्यक्षमेव प्रमाणम् । शाब्दस्थले तु लक्षणायाः, अर्थापत्तेर्वा सम्भवात् न व्यक्तिबोधनव्यापारभारः शब्दस्योपरि निक्षेप्तुं युक्त इति जातिरेव पदार्थः, व्यक्तिस्तु वाक्यार्थः स्यात्कामम् । पदादनुपस्थितस्यापि शाब्दबोधे भानसम्भवादिति ।&#160;<a href="#fnref:153" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:154">
<p>विशेषणे—केवले इति शेषः । इह त्वित्यादि । “विशेष्यं नाभिधा गच्छेत् क्षीणशक्तिर्विशेषणे” इतिवत्, “विशेष्ये क्षीणशक्तिश्च नैव गच्छेद्विशेषणम्” इत्यपि तुल्यन्यायात्समानमिति भावः ॥&#160;<a href="#fnref:154" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:155">
<p>आत्मप्रत्यक्षं—स्वानुभवः । शब्दे श्रुते व्यक्तिबोधः न निह्नूयते । कार्यमनुभवसिद्धं, न कारणमित्यर्थः ॥&#160;<a href="#fnref:155" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:156">
<p>शब्दं इत्यस्य व्यक्ति—इत्यादिना सम्बन्धः ॥&#160;<a href="#fnref:156" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:157">
<p>कर्मणीत्यादि—अनेन अग्न्याधानस्थानवाचकात् चिञ्चयने इति धातोः क्विप् विहिता । श्येन इव चितः श्येनचित् इति दृष्टान्तः । तथा च “श्येनचित्” इत्यत्र श्येनशब्दः श्येनसदृशे लाक्षणिकः । श्येनाकृतिकमग्न्याधानस्थानमित्यर्थः ॥&#160;<a href="#fnref:157" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:158">
<p>पशुपदेन लक्षितया व्यक्त्या आलम्भनविशसनाद्युपपत्तिः, यथा हस्तेन कृते कार्ये “पुरुषेण कृतं” इति, चक्षुरादौ पश्यति “पुरुषः पश्यति” इति च व्यवहारः ॥&#160;<a href="#fnref:158" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:159">
<p>एकमिति—व्यक्तिस्तु अनेकधर्मविशिष्टा । पदं तु एकैकधर्मविशिष्टमेव बोधयेत्, न समग्रां व्यक्तिम् । “नीलः” इत्युक्ते रूपमात्रं, “महान्” इत्युक्ते परिमाणमात्रं बोध्यते । अतः न पदं व्यक्तिवाचकम् ॥&#160;<a href="#fnref:159" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:160">
<p>अपितु पदश्रवणसमनन्तरमेव “पशुना” इत्यादौ करणत्वपुंस्त्व-एकत्वविशिष्टा व्यक्तिरेवावगम्यत इति शेषः ॥&#160;<a href="#fnref:160" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:161">
<p>जात्यन्वितत्वेन लिङ्गसङ्ख्यादिबोधनमत्यन्तविरुद्धम् ॥&#160;<a href="#fnref:161" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:162">
<p>कक्ष्या—व्यक्तिरूपा ॥&#160;<a href="#fnref:162" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:163">
<p>अन्ततः पुरुषाधिष्ठानमन्तरा हि चक्षुः न पश्येत् ॥&#160;<a href="#fnref:163" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:164">
<p>पदैरितिशेषः ।&#160;<a href="#fnref:164" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:165">
<p>जनयन्तीं—बोधयन्तीम् ॥&#160;<a href="#fnref:165" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:166">
<p>भारस्य—यः तादृशविशिष्टबोधनशक्तिमान्, तस्य कथं गौरवम् । अशक्तस्य तु गौरवम् ॥&#160;<a href="#fnref:166" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:167">
<p>“नीलो घटः” इत्यादिसामानाधिकरण्यं शब्दस्य व्यक्तिवाचकत्व एव घटेत ॥&#160;<a href="#fnref:167" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:168">
<p>“तद्वतो नास्वतन्त्रत्वादुपचारादसम्भवात् । वृतिरूपस्य भिन्नत्वात् राज्ञि भृत्योपचारवत्” इति प्रमाणसमुच्चयस्य श्लोकः । शब्दः न जात्याश्रयवाचकः । तत्र हेतुः अस्वतन्त्रत्वादित्यादि ॥&#160;<a href="#fnref:168" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:169">
<p>विशिष्टबुद्धिं प्रति विशेषणज्ञानस्य कारणत्वात् प्रथमं विशेषणमात्रविषयकमेव प्रत्यक्षं सिद्धान्तेऽप्यङ्गीकुतम्—इत्याक्षेपाभिप्रायः । समाधानन्तु—तत्तु विशेषणज्ञानं निर्विकल्पकं, अतीन्द्रियम् । सविकल्पके तु जातिविशिष्टमेव वस्तु इन्द्रियेण गृह्यति इति प्रत्यक्षं विशिष्टविषयकमेवेति ॥&#160;<a href="#fnref:169" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:170">
<p>गुणं—अप्रधानं गुणजातिक्रियादिः । यादृशं प्रवृत्तिनिमित्तमादाय शब्दः प्रवृत्तः, तं भावप्रत्ययः अभिधत्ते ॥&#160;<a href="#fnref:170" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:171">
<p>वाक्यव्यापारः नियोगः विध्यादिः । सः अङ्गं—विध्यन्तं विना न निण्पाद्य इति विध्यन्तविशिष्टस्यैव यथा आत्मलाभः, तथाऽत्रापि ॥&#160;<a href="#fnref:171" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:172">
<p>मृदा निर्मितगोप्रतिमादौ ॥&#160;<a href="#fnref:172" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:173">
<p>कल्पिताः—अनुमिताः, भेदाः—व्यक्तिभेदाः । कल्पान्तरादिगगनव्यक्तीरादाय गगनत्वादीनामपि सामान्यत्वसम्भवेऽपि डित्थादौ न तथेत्याशयः ॥ ये प्रचक्षते ते अतीव ग्राहिकाः इति नर्मोक्तिः ॥&#160;<a href="#fnref:173" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:174">
<p>नीलादिपदानि गुणवाचीनि, गुणिनि लाक्षणिकानि । रूप-गन्धादिपदानि तु केवलगुणवाचकानि ॥&#160;<a href="#fnref:174" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:175">
<p>अंशुः—अंशुकः, तन्त्ववयवः, सूर्यो वा ॥&#160;<a href="#fnref:175" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:176">
<p>अन्ये पाकादयः शब्दा इत्यन्वयः ॥  [प्र। सं प्।-५०]&#160;<a href="#fnref:176" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:177">
<p>चकारात् द्रव्यवदित्यस्य ग्रहणम् ॥&#160;<a href="#fnref:177" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:178">
<p>“प्रवयाः स्थविरो वृद्धः” इत्यमरः ॥&#160;<a href="#fnref:178" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:179">
<p>“विशिनष्टि इति विशेषणं” इति खलुव्युत्पत्तिः ॥&#160;<a href="#fnref:179" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:180">
<p>विहरतीत्यादौ न हि धात्वर्थे विशेषः उपसर्गेण बोध्यते, किन्तु विलक्षण एवार्थः । तच्च वैलक्षण्यं क्वचिद्विरोधरूपमप्यस्तु ॥&#160;<a href="#fnref:180" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:181">
<p>शास्त्रान्तरे—व्याकरणनिरुक्तादौ ॥&#160;<a href="#fnref:181" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:182">
<p>“शुक्लो गौः”इत्युक्ते अशुक्लव्यवच्छेदः गवि भासते । स एव वाक्यस्य अर्थः ॥&#160;<a href="#fnref:182" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:183">
<p>न हि वाक्यघटकपदानि विशकलितस्वतन्त्रार्थबोधकानि ॥&#160;<a href="#fnref:183" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:184">
<p>भाव्यनिष्ठः—भाव्ययागाद्याश्रितः, तद्विषयकः ॥&#160;<a href="#fnref:184" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:185">
<p>भावना—अर्थभावना ॥&#160;<a href="#fnref:185" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:186">
<p>द्वयं—पुरुषव्यापाररूपार्थभावना, शब्दव्यापाररूपशब्दभावना च ॥&#160;<a href="#fnref:186" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:187">
<p>पदार्थेम्यः व्यतिरेकाव्यतिरेकादिविकल्पदुःस्थत्वादेव ॥&#160;<a href="#fnref:187" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:188">
<p>ध्रियेत—तिष्ठेत । वस्तूनां क्षणिकत्वादिति हेतुरत्र ॥&#160;<a href="#fnref:188" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:189">
<p>अपेक्षणेऽपीत्यादि—सम्बन्धस्य अपेक्षामूलत्वात् ॥&#160;<a href="#fnref:189" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:190">
<p>तयोः—भेदसंसर्गयोः ॥&#160;<a href="#fnref:190" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:191">
<p>तद्वाचिनि—भेदसंसर्गवाचिनि ॥&#160;<a href="#fnref:191" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:192">
<p>असंसृष्टः—शुक्लपदार्थेन्नेति शेषः ॥&#160;<a href="#fnref:192" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:193">
<p>अपि तु आर्थिक इत्यर्थः ॥&#160;<a href="#fnref:193" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:194">
<p>संहताः—क्रियायामिति तात्पर्यम् ॥&#160;<a href="#fnref:194" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:195">
<p>पूर्वोत्तरावधिमानिति यावत् ॥&#160;<a href="#fnref:195" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:196">
<p>साक्षाफलान्वयीनि आरादुपकारकाणि, साधनस्वरूपनिष्पादनद्वारा तादृशानि सन्निपत्योपकारकाणि ॥&#160;<a href="#fnref:196" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:197">
<p>पूषानुमन्त्रणादीनि ॥&#160;<a href="#fnref:197" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:198">
<p>यथा प्रकरणान्तरगतान्यपि पूषानुमन्त्रणादिनि पौष्णचरुकर्मणि ॥&#160;<a href="#fnref:198" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:199">
<p>प्रपञ्चभ्रमनिवृत्त्या संसारबन्धविगमेन ज्ञातस्वरूपसुखः ॥ इदं च कर्मब्रह्मकाण्डयोरैकशास्त्र्यवादिप्राचीनवेदान्तिनां मतम् ॥&#160;<a href="#fnref:199" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:200">
<p>भूतं—सिद्धं भव्याय—साध्याय उपदिश्यते इति न्यायः ॥&#160;<a href="#fnref:200" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:201">
<p>तथाचानिष्टपरिहार एत कुत्र चित्फलम् ॥&#160;<a href="#fnref:201" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:202">
<p>वस्तुतः—वस्तुस्वरूपतः ॥&#160;<a href="#fnref:202" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:203">
<p>कर्ता नाम क्रियानिर्वर्तकः । अतः सोऽपि क्रियाशेष एव ॥&#160;<a href="#fnref:203" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:204">
<p>फलस्य कथं क्रियायामुपयोगः ? इत्यत्राह—कामनापीति ॥&#160;<a href="#fnref:204" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:205">
<p>दध्यादिवत्—इति व्यतिरेकदृष्टान्तः ॥&#160;<a href="#fnref:205" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:206">
<p>“अहं इदं एभिस्साधनैः मम सुखाय अस्माद्धेतोः अत्रेदानीं करोमि” इति व्यवहारे सर्वकारकाणां क्रियाकारकसम्बन्धः प्रतीयते ।&#160;<a href="#fnref:206" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:207">
<p>अनुपादेयविशेषणं स्वर्गः । द्वितीयं तु लोहितोष्णीषादयः ॥&#160;<a href="#fnref:207" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:208">
<p>प्रत्ययः—अख्यातम् । तदर्थः पुरुषव्यापारः, भावना वा ॥&#160;<a href="#fnref:208" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:209">
<p>नान्यथा—स्वतन्त्रतया, स्वयम्पुरुषार्थत्वेन ॥&#160;<a href="#fnref:209" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:210">
<p>विवदन्ते—भावना, कृतिर्वा आख्यातार्थ इति किल मन्यन्ते ॥&#160;<a href="#fnref:210" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:211">
<p>स हीति—एभिस्सर्वैर्मिलित्वैव लकारस्वरूपं ज्ञातव्यम् ॥&#160;<a href="#fnref:211" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:212">
<p>साक्षात—व्यापारान्तरापेक्षां विनैव ॥&#160;<a href="#fnref:212" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:213">
<p>“भवति” इत्युक्ते हि फले भवनक्रियाकर्तृत्वं प्रतीयते । अतश्चात्र कर्तृत्वं आश्रयत्वे, तच्च विषयत्वे, तच्च साध्यत्वे विश्राम्यति ॥&#160;<a href="#fnref:213" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:214">
<p>“गतिबुद्धि” इत्यादिना अत्र कर्मत्वप्रतीतेः ॥&#160;<a href="#fnref:214" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:215">
<p>धात्वर्थः क्रिया, तदतिरिक्ता भावना अख्यातार्थः ॥&#160;<a href="#fnref:215" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:216">
<p>भावना धत्वर्थवत् न कारकनिष्पाद्या, नापि कारकवत् धात्वर्थनिष्पादिका । अपि तु उभयोरपि प्राणप्रदात्री ॥&#160;<a href="#fnref:216" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:217">
<p>आदिपदेन गमनादिपरिग्रहः । अत्र धात्वर्थस्तु भिद्यते, न त्वाख्यातार्थः ॥&#160;<a href="#fnref:217" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:218">
<p>करोतीति—“पाकं करोति” इति व्यवहारात् यदि आख्यातार्थविवरणं करोतिना क्रियेत, तर्हि “करोति” इति व्यवहारे व्यापारस्यौव धात्वर्थत्वात् आख्यातार्थः कः अतिरिक्तः वक्तव्य इत्याक्षेपार्थः ॥&#160;<a href="#fnref:218" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:219">
<p>पाकः, तदनुकूलव्यापारश्चेति विभागतः । “पाकं पचति” इति निरर्थकः शब्दः प्रयुज्येत चेत्, न तत् विषयव्यवस्थापकम् ॥&#160;<a href="#fnref:219" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:220">
<p>“एकत्रिकेण यजेत” इत्युक्तः यागविशेषः । लोकेऽपि पाकादिशब्दाः केवल धात्वर्थाः । प्रयत्नादिशब्दाः केवलव्यापारवाचिनः । पचतीत्यादयः उभयपराः ॥&#160;<a href="#fnref:220" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:221">
<p>दशपायः—दशाविगमः ॥&#160;<a href="#fnref:221" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:222">
<p>तद्व्यतिरिक्तत्वं—धात्वर्थक्रियावैलक्षण्यम् ॥&#160;<a href="#fnref:222" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:223">
<p>धातौ सत्यपि—धात्वर्थे प्रतीयमानेऽपि । “भवत्यादौ” इत्यत्र आदिना करोत्यादिपरिग्रहः ॥&#160;<a href="#fnref:223" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:224">
<p>तेन—केवलधातुगा ॥&#160;<a href="#fnref:224" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:225">
<p>ततः—यत्र तृतीया श्रूयते, ततः ॥&#160;<a href="#fnref:225" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:226">
<p>सामानाधिकरण्यं—“ज्योतिष्ठोमेन” इति हि तृतीया स्पष्ठं श्रूयते ॥&#160;<a href="#fnref:226" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:227">
<p>“अग्निहोत्रं जुहुयात् स्वर्गकामः” इत्यादौ ॥&#160;<a href="#fnref:227" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:228">
<p>वारवन्तीयसाम करणं उत्पत्तिवाक्य एव शिष्टम् ॥&#160;<a href="#fnref:228" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:229">
<p>यदि भावना आख्यातार्थः पुरुषप्रेरिका, तर्हि “जुहुयात्” इत्यादि विधिप्रत्ययस्य का आवश्यकता इत्यर्थः ॥&#160;<a href="#fnref:229" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:230">
<p>लडाख्यातात् ॥&#160;<a href="#fnref:230" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:231">
<p>ज्ञातेऽप्यर्थे राजाज्ञादिना प्रवृत्तिदर्शनात् ॥&#160;<a href="#fnref:231" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:232">
<p>स्वर्गकामपदस्य बहुव्रीहित्वात् लक्षणया पुरुषः अर्थः ॥&#160;<a href="#fnref:232" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:233">
<p>ऋत्विजां मध्ये शुक्लवर्णः होतुः यथा क्वचित् ज्ञापकः, तथा ॥&#160;<a href="#fnref:233" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:234">
<p>अन्यत्र—कामनायाम् ॥&#160;<a href="#fnref:234" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:235">
<p>सप्रत्ययः—ज्ञानादिमान् ॥&#160;<a href="#fnref:235" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:236">
<p>साध्यसाधनाद्यनवबोधे हि प्रवर्तकत्वं सङ्कुचितमेव भवेत् ॥&#160;<a href="#fnref:236" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:237">
<p>मातापितृसहस्रेभ्योऽपि हि वत्सलतरं शास्त्र पुरुषं न कदाऽपि विप्रलम्भयेदित्ययमंशः विधिश्रवणेन दृढीक्रियत इति विधिरावश्यक इति सारम् ॥&#160;<a href="#fnref:237" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:238">
<p>अयमेवात्रोपाय इति निश्चयः उपायपरिच्छेदः ॥&#160;<a href="#fnref:238" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:239">
<p>श्रेयस्साधनत्वबोधे हेतुः विधिरूपः शब्दः ॥&#160;<a href="#fnref:239" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:240">
<p>लडाख्यातादेः ॥&#160;<a href="#fnref:240" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:241">
<p>कर्तृत्वं चात्राश्रयत्वरुपम् । स्वर्गो हि यागेन भवति ॥&#160;<a href="#fnref:241" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:242">
<p>अन्यां—अर्थभावनातो विलक्षणाम् । शब्दव्यापारत्वात् तस्या “अभिधां” इत्युक्तिः ॥&#160;<a href="#fnref:242" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:243">
<p>लिङादिपदज्ञानादिरूपः । लिङश्रवणेन हि “अयं मां प्रेरयति” इति मन्यते पुरुषः ॥&#160;<a href="#fnref:243" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:244">
<p>लिङबोध्यविधेः, आख्यातबोध्यभावनायाश्च विशकलिततयैवोपस्थितत्वेन, प्रकृतिप्रत्ययभावाद्यभावात् आकाङ्क्षाविरहेण कथं तयोर्वाक्यार्थेऽन्वय इत्याक्षेपः ॥&#160;<a href="#fnref:244" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:245">
<p>एकेनैव प्रत्ययेन लिङत्वेन विधिः, आख्यातत्वेन भावना चाभिधीयते ॥&#160;<a href="#fnref:245" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:246">
<p>स्वच्छा—केवला धात्वार्थाननुरक्ता ॥&#160;<a href="#fnref:246" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:247">
<p>अंशैः—फलकरणेतिकर्तव्यताभिः ॥&#160;<a href="#fnref:247" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:248">
<p>“स्रुवेणावद्यति” इत्यत्र अर्थसामर्थ्यात् पुरोडाशाद्यवदानाङ्गत्वं लभ्यते ॥ तथा च शब्दार्थानामाकाङ्क्षा बहुप्रकारेण शाम्यति ॥&#160;<a href="#fnref:248" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:249">
<p>भावनाया अखण्डत्वसम्पादनायायं क्लेशः वर्णितः ॥&#160;<a href="#fnref:249" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:250">
<p>व्यापारः—शब्दभावनाख्यः ॥&#160;<a href="#fnref:250" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:251">
<p>असौ—अनवस्थापरिहारः ॥&#160;<a href="#fnref:251" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:252">
<p>गोबृन्दारकः—वृषभश्रेष्ठः ॥&#160;<a href="#fnref:252" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:253">
<p>विधिवाच्यार्थभावनया साकं कथमन्वयः ?&#160;<a href="#fnref:253" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:254">
<p>गुणत्वेन—तदङ्गत्वेन ॥&#160;<a href="#fnref:254" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:255">
<p>द्वयोः—पुरूषव्यापारशब्दव्यापारयोः ॥&#160;<a href="#fnref:255" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:256">
<p>तथा च कार्यरूपत्वात् प्रेरणारूपत्वाच्च नियोगस्य न गौरवम् ॥&#160;<a href="#fnref:256" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:257">
<p>प्रवर्तनमित्यनुवर्तते ॥&#160;<a href="#fnref:257" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:258">
<p>विधिनिमन्त्रणामन्त्रणाध्येषणानां प्रेरणारूपत्वेऽपि चतुर्णां पृथगुपादानं प्रपञ्चार्थमिति वैय्याकरणा अपि । तत्र विधिः हीने निमन्त्रणं ज्यायसा । आमन्त्रणं समे । अध्येषणं ज्यायसि यथासम्भवं इत्युत्सर्गः ॥&#160;<a href="#fnref:258" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:259">
<p>अप्रवृत्तप्रवर्तने हि विधिः ॥&#160;<a href="#fnref:259" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:260">
<p>न ह्यज्ञातकार्ये णिच्प्रयोगसम्भवः ॥&#160;<a href="#fnref:260" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:261">
<p>यागे प्रवृत्तः यजमानः, पूर्वं तु न यजमानः ॥&#160;<a href="#fnref:261" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:262">
<p>प्रवर्तमानः—इत्येतदनन्तरं “प्रथमं” इति पूरणीयम् ॥ अकूतं—अभिप्राय विशेषः ॥&#160;<a href="#fnref:262" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:263">
<p>“नियोगः” इति नामपदात् ॥&#160;<a href="#fnref:263" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:264">
<p>अन्यतः—“यागः” इत्यादिपदेन ॥&#160;<a href="#fnref:264" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:265">
<p>अशिक्षितः अलस इति नर्मोक्तिः ॥&#160;<a href="#fnref:265" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:266">
<p>अननुष्ठेयां—अनुष्ठेयभिन्नाम् ॥&#160;<a href="#fnref:266" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:267">
<p>यज्यादिना धातुना—इत्यन्वयः ॥&#160;<a href="#fnref:267" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:268">
<p>अस्वातन्त्र्यं—विधेः फलशेषत्वम् ॥&#160;<a href="#fnref:268" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:269">
<p>शत्रा—शतृप्रत्ययेन ॥&#160;<a href="#fnref:269" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:270">
<p>अतः—कामनाया अप्रवर्तकत्वात् । न हि श्येनः काम्यकर्म ॥&#160;<a href="#fnref:270" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:271">
<p>श्येनविधिः न प्रत्यवायं बोधयति, “न हिंस्यात्” इति निषेध एव श्येनस्यं प्रत्यवायरूपत्वं वदति ॥&#160;<a href="#fnref:271" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:272">
<p>अधिकं—प्रत्यवायहेतुत्वम् ॥&#160;<a href="#fnref:272" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:273">
<p>यागादिवत् क्रियाप्रतीतेस्तत्राभावात् किं विषयकस्तत्र विधिः ?&#160;<a href="#fnref:273" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:274">
<p>धातुविधिप्रत्ययार्थयोर्मध्ये कथं नञर्थस्य निवेशसम्भवः ?&#160;<a href="#fnref:274" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:275">
<p>हननस्य ध्वंसरूपस्य नञर्थें एवान्वये वस्तुन उन्मज्जनमेव प्राप्नोति ॥&#160;<a href="#fnref:275" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:276">
<p>प्रत्ययानां प्रकृत्या साकमन्वयस्य प्रथममेव प्रतीतेः ॥&#160;<a href="#fnref:276" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:277">
<p>हननस्य साक्षाद्विधिनैवान्वयात् ॥&#160;<a href="#fnref:277" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:278">
<p>प्रवृत्तिवत् निवृत्तेरपि क्रियारूपत्वात् ॥&#160;<a href="#fnref:278" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:279">
<p>तत्र पर्युदासानाश्रयणादिति हेतुः ॥&#160;<a href="#fnref:279" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:280">
<p>हननस्य विधित्वप्रसक्तिं पूर्वोक्तां वारयति—न चेत्यादिना ॥&#160;<a href="#fnref:280" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:281">
<p>अवच्छेदकः—अवधिः, औदासीन्यप्रतियोगी ॥&#160;<a href="#fnref:281" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:282">
<p>विषयानुबन्धः, अधिकारानुबन्धश्च द्वयम् ॥&#160;<a href="#fnref:282" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:283">
<p>विधेः स्वे अर्थे खण्डना तु नास्ति ॥&#160;<a href="#fnref:283" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:284">
<p>वस्तुतस्तु नियोग एवमुख्यं कार्यम् । फलमपि तत्रैवान्तर्भूतम् । लोकव्यवहारसिद्धं तु कार्यं गौणम् ॥&#160;<a href="#fnref:284" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:285">
<p>अस्य—फलस्य ॥&#160;<a href="#fnref:285" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:286">
<p>“सम्माननोत्सर्जनाचार्यकरण” इत्यादिना आत्मनेपदप्राप्त्या “अष्टवर्षं बाह्मणमुपनयीत”, “तमध्यापयीत” इति आचार्यकरणं विहितम् । तच्चमाणवकस्याध्ययन मन्तरा न सम्भवतीत्यार्थादध्यनलाभः ॥&#160;<a href="#fnref:286" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:287">
<p>“सप्तमं पदमभिगृह्णाति” इति सप्तमपदात्पांसुं गृहीत्वा हविर्धानशकटाक्षमार्जनं विहितम् ॥&#160;<a href="#fnref:287" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:288">
<p>द्वादशोपसत्ताऽहीनस्येति श्रवणेऽपि, “तिस्र उपस्रदो भवन्ति” इति वचनेन उपसत्त्रयस्य प्राप्तिः ॥&#160;<a href="#fnref:288" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:289">
<p>वाक्यशास्त्रं हि मीमांसाशास्त्रं नियोग निरूपण एव पर्यवस्यति ॥&#160;<a href="#fnref:289" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:290">
<p>वास्तविकं प्रेरकत्वं तु तस्य नास्ति ॥&#160;<a href="#fnref:290" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:291">
<p>लडादिप्रयोगेऽपि ॥&#160;<a href="#fnref:291" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:292">
<p>फलस्य कर्मशेषत्वं नास्तीति बादरेर्मतं पूर्वमीमांसायां  [३-१-३]  निरूपितम् । तेन फलस्य प्राधान्यं सिद्धमिति तज्ज्ञानमेव प्रवर्तकम् ॥&#160;<a href="#fnref:292" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:293">
<p>विशेषणत्वं—पुरुषविशेषणत्वम् ॥&#160;<a href="#fnref:293" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:294">
<p>द्वयं—नियोगं, फलं च ॥&#160;<a href="#fnref:294" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:295">
<p>तेन सहेति—उभयोरपि भावार्थसाध्यत्वात् ॥&#160;<a href="#fnref:295" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:296">
<p>नियोगः स्वसिद्वये फामपि सम्पादयति । यागश्च नियोगम् ॥&#160;<a href="#fnref:296" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:297">
<p>तथा च स्वर्गस्य पूर्वमेव अनुभवप्रसङ्गः ॥&#160;<a href="#fnref:297" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:298">
<p>सः—नियोगः ॥&#160;<a href="#fnref:298" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:299">
<p>यागं नर्वर्तयन् नियोगश्चरितार्थः । तथा च कालान्तरे कथं फलम् ?&#160;<a href="#fnref:299" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:300">
<p>तं—अधिकारं—फलम् । तथा च फलसिद्धावेव नियोगसिधिः पूर्णा । अत एव अपूर्ववृद्धिरेव स्वर्गः इत्यप्युच्यते ॥&#160;<a href="#fnref:300" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:301">
<p>पुरुषविशेषणस्य चण्डालस्पर्शस्य स्नाने निमित्तत्वमात्रेण यथा चारितार्थ्यं, तथा स्वर्गस्यापि यागे प्रवर्तनामात्रेण ॥&#160;<a href="#fnref:301" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:302">
<p>स्वकर्मण इति पञ्चमी ॥&#160;<a href="#fnref:302" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:303">
<p>असौ—प्रत्यवायपरिहारः ॥&#160;<a href="#fnref:303" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:304">
<p>अत्र—फलसाधनत्वे ॥&#160;<a href="#fnref:304" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:305">
<p>प्रत्यवायपरिहारः—अकरणे यो भवेत्तस्य परिहरणं—प्रागभावसंरक्षणम् । उपात्तदुरितक्षयः—जातस्य तस्य ध्वंसः ॥&#160;<a href="#fnref:305" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:306">
<p>एवं च—विधिसद्भावादेव । वज्र इति च श्येनवत् र्हिंसाफलक्रो यागविशेषः ॥&#160;<a href="#fnref:306" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:307">
<p>प्रेरकत्वस्य समानत्वेऽपि फलद्वारकमेव चतुरवस्थत्वं नित्यनैमित्तिककाम्यप्रतिषेधस्थलेषु ॥&#160;<a href="#fnref:307" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:308">
<p>अतस्साङ्ग एव करणे विध्या प्रवृत्तिः ॥&#160;<a href="#fnref:308" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:309">
<p>सैव—फलविषयकेच्छैव ॥&#160;<a href="#fnref:309" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:310">
<p>फलविषयिणी उत्कटेच्छा रागः ॥&#160;<a href="#fnref:310" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:311">
<p>विषयनियमः—प्रवृत्तिविषयव्यवस्था ॥&#160;<a href="#fnref:311" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:312">
<p>प्रत्यक्षं वस्तु प्रदर्शयति । प्रवृत्तिस्तु इच्छयैव । एवं च विधेः स्थानमेव न लभ्येत ॥&#160;<a href="#fnref:312" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:313">
<p>उपलम्भः—ज्ञानं, न तु प्रत्यक्षम् ।&#160;<a href="#fnref:313" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:314">
<p>गोपदं गोत्वावच्छिन्नवाचकम् । परन्तु “गामानय” इति वाक्यस्थं न यत्किञ्चिद्गोवाचकम् । किन्तु विशिष्य किञ्चिद्व्यक्तिवाचकम् ॥&#160;<a href="#fnref:314" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:315">
<p>व्याकरणं पदशास्त्रम् । मीमांसा च वाक्यशास्त्रम् । इदं च प्रमाणशास्त्रम् ॥&#160;<a href="#fnref:315" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:316">
<p>संसर्गस्य व्यक्तिविशेषगतत्वात् ॥&#160;<a href="#fnref:316" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:317">
<p>गुणप्रधानभावः आपेक्षिक एव सर्वत्र । अपेक्षा च देशकालकार्यानुरोधेन बहुप्रकारा । स्वदेशे राजाप्रधानन् । शिशोर्नामकरणे शिशुः प्रधानम् । पाककार्ये पाचकः प्रधानम् ॥&#160;<a href="#fnref:317" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:318">
<p>अग्रे—समनन्तराह्निके ॥&#160;<a href="#fnref:318" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:319">
<p>क्रियामयत्वाल्लोकस्य, फलस्यैव क्रियया साधनात् तस्यैव लोकदृष्टवा प्राधान्यम् । वस्तुदृष्टया तु पुरुषस्य स्यान्नाम प्राधान्यम् ॥&#160;<a href="#fnref:319" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:320">
<p>क्रियैव साध्या । स्वर्गश्च न क्रियारूपः । अतः न साध्यः किन्तु सिद्धः, घटादिवत् ॥&#160;<a href="#fnref:320" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:321">
<p>उत्, नि इति उपसर्गभेदमात्रम् ॥&#160;<a href="#fnref:321" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:322">
<p>भारतमनुष्याणां, उद्योगर्वेत्यादिः नर्मोक्तिः ॥&#160;<a href="#fnref:322" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:323">
<p>तदानीं—शब्दोच्चारणकाले ॥&#160;<a href="#fnref:323" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-AryaH_hinduism_branches_nyAya-vaisheShike_jayantabhaTTaH_nyAya-manjarI_nyAya-saurabham_05_shabdaparIxA_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/05_shabdaparIxA/">०५ शब्दपरीक्षा </a>
            <a data-toggle="collapse" href="#section-tree-item-body-AryaH_hinduism_branches_nyAya-vaisheShike_jayantabhaTTaH_nyAya-manjarI_nyAya-saurabham_05_shabdaparIxA_md" role="button" aria-expanded="false" aria-controls="section-tree-item-body-AryaH_hinduism_branches_nyAya-vaisheShike_jayantabhaTTaH_nyAya-manjarI_nyAya-saurabham_05_shabdaparIxA_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AryaH_hinduism_branches_nyAya-vaisheShike_jayantabhaTTaH_nyAya-manjarI_nyAya-saurabham_05_shabdaparIxA_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०५ शब्दपरीक्षा</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2025 Sep 14 04:57:15 UTC. (<a href="http://google.com/search?q=04%3a57%3a15%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
