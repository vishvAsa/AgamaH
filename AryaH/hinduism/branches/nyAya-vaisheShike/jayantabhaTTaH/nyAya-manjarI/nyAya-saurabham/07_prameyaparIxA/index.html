<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | ०७ प्रमेयपरीक्षा</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/" rel="feed" type="application/rss+xml" title="आगमे विश्वासटिप्पन्यः" />

    <meta property="og:url" content="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/">
  <meta property="og:site_name" content="आगमे विश्वासटिप्पन्यः">
  <meta property="og:title" content="०७ प्रमेयपरीक्षा">
  <meta property="og:description" content="सप्तममाह्निकम्—प्रमेयपरीक्षा
प्रमेयनिर्देशः
एवं प्रमाणपदार्थे परीक्षिते सति यदर्थं तत्परीक्षणं तत् प्रमेयमिदानीं दर्शयितुमाह—
आत्मशरीरेन्द्रियार्थबुद्धिमनःप्रवृत्तिदोषप्रेत्यभावफलदुःखापवर्गास्तु प्रमेयम् ॥ १-१-९ ॥
प्रमाणवदिहाप्येतत्सूत्रं व्याख्यायि सूरिभिः ।
एवं विभागसामान्यलक्षणप्रतिपादकम् ॥
प्रमेयश्रुतिरात्मादिपदपर्यन्तवर्तिनी1 ।
तेषामेव प्रमेयत्वं नान्यस्येति नियच्छति ॥
यथा “देवदत्तयज्ञदत्तविण्थुमित्रा भोज्यन्ताम्” इति एवकारादिश्रुतिमन्तरेणापि शब्दसामर्थ्यात् त एव भोजनक्रियायोगिनोऽवगम्यन्ते, नान्ये; तथेहाप्यात्मादयः प्रमेयमित्युक्ते तथैव तदितरप्रमेयनिषेधोऽवधार्यते ॥ प्रमेयविभागाक्षेपः
ननु कथं द्वादशविधमेव प्रमेयमवधार्यते, यावता समानतन्त्रे पृथिव्यानीनिनव द्रव्याणिऽ रूपादयश्चतुर्विशतिगुणाः, उत्क्षेपणादि पञ्चकर्माणि, परापरभेदेन द्विविधं सामान्यं, नित्यद्रव्यवृत्तयोऽन्त्या विशेषाः, एकः समवाय इति षट्पदार्थाननुक्रम्य तदवान्तरविशेषैरानन्त्यं प्रमेयस्योपवर्णितमस्ति ॥
उच्यते—किं पुनरिह प्रमेयं विवक्षितमिति तत्सामान्यलक्षणं ताव परीक्ष्यताम् ॥ प्रमेयसामान्यलक्षणम्
आह—सूक्तमिदं—कस्यापि कर्णे पृष्टः कटिं चालयतीति । द्वादशविधत्वमाक्षिप्तं न प्रतिसमाधत्ते भवान् । प्रयेयस्य सामान्यलक्षणं तु परीक्षते2 इति ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="aryah">

  <meta itemprop="name" content="०७ प्रमेयपरीक्षा">
  <meta itemprop="description" content="सप्तममाह्निकम्—प्रमेयपरीक्षा
प्रमेयनिर्देशः
एवं प्रमाणपदार्थे परीक्षिते सति यदर्थं तत्परीक्षणं तत् प्रमेयमिदानीं दर्शयितुमाह—
आत्मशरीरेन्द्रियार्थबुद्धिमनःप्रवृत्तिदोषप्रेत्यभावफलदुःखापवर्गास्तु प्रमेयम् ॥ १-१-९ ॥
प्रमाणवदिहाप्येतत्सूत्रं व्याख्यायि सूरिभिः ।
एवं विभागसामान्यलक्षणप्रतिपादकम् ॥
प्रमेयश्रुतिरात्मादिपदपर्यन्तवर्तिनी1 ।
तेषामेव प्रमेयत्वं नान्यस्येति नियच्छति ॥
यथा “देवदत्तयज्ञदत्तविण्थुमित्रा भोज्यन्ताम्” इति एवकारादिश्रुतिमन्तरेणापि शब्दसामर्थ्यात् त एव भोजनक्रियायोगिनोऽवगम्यन्ते, नान्ये; तथेहाप्यात्मादयः प्रमेयमित्युक्ते तथैव तदितरप्रमेयनिषेधोऽवधार्यते ॥ प्रमेयविभागाक्षेपः
ननु कथं द्वादशविधमेव प्रमेयमवधार्यते, यावता समानतन्त्रे पृथिव्यानीनिनव द्रव्याणिऽ रूपादयश्चतुर्विशतिगुणाः, उत्क्षेपणादि पञ्चकर्माणि, परापरभेदेन द्विविधं सामान्यं, नित्यद्रव्यवृत्तयोऽन्त्या विशेषाः, एकः समवाय इति षट्पदार्थाननुक्रम्य तदवान्तरविशेषैरानन्त्यं प्रमेयस्योपवर्णितमस्ति ॥
उच्यते—किं पुनरिह प्रमेयं विवक्षितमिति तत्सामान्यलक्षणं ताव परीक्ष्यताम् ॥ प्रमेयसामान्यलक्षणम्
आह—सूक्तमिदं—कस्यापि कर्णे पृष्टः कटिं चालयतीति । द्वादशविधत्वमाक्षिप्तं न प्रतिसमाधत्ते भवान् । प्रयेयस्य सामान्यलक्षणं तु परीक्षते2 इति ॥">
  <meta itemprop="wordCount" content="10029">
  <meta name="twitter:card" content="summary">
  <meta name="twitter:title" content="०७ प्रमेयपरीक्षा">
  <meta name="twitter:description" content="सप्तममाह्निकम्—प्रमेयपरीक्षा
प्रमेयनिर्देशः
एवं प्रमाणपदार्थे परीक्षिते सति यदर्थं तत्परीक्षणं तत् प्रमेयमिदानीं दर्शयितुमाह—
आत्मशरीरेन्द्रियार्थबुद्धिमनःप्रवृत्तिदोषप्रेत्यभावफलदुःखापवर्गास्तु प्रमेयम् ॥ १-१-९ ॥
प्रमाणवदिहाप्येतत्सूत्रं व्याख्यायि सूरिभिः ।
एवं विभागसामान्यलक्षणप्रतिपादकम् ॥
प्रमेयश्रुतिरात्मादिपदपर्यन्तवर्तिनी1 ।
तेषामेव प्रमेयत्वं नान्यस्येति नियच्छति ॥
यथा “देवदत्तयज्ञदत्तविण्थुमित्रा भोज्यन्ताम्” इति एवकारादिश्रुतिमन्तरेणापि शब्दसामर्थ्यात् त एव भोजनक्रियायोगिनोऽवगम्यन्ते, नान्ये; तथेहाप्यात्मादयः प्रमेयमित्युक्ते तथैव तदितरप्रमेयनिषेधोऽवधार्यते ॥ प्रमेयविभागाक्षेपः
ननु कथं द्वादशविधमेव प्रमेयमवधार्यते, यावता समानतन्त्रे पृथिव्यानीनिनव द्रव्याणिऽ रूपादयश्चतुर्विशतिगुणाः, उत्क्षेपणादि पञ्चकर्माणि, परापरभेदेन द्विविधं सामान्यं, नित्यद्रव्यवृत्तयोऽन्त्या विशेषाः, एकः समवाय इति षट्पदार्थाननुक्रम्य तदवान्तरविशेषैरानन्त्यं प्रमेयस्योपवर्णितमस्ति ॥
उच्यते—किं पुनरिह प्रमेयं विवक्षितमिति तत्सामान्यलक्षणं ताव परीक्ष्यताम् ॥ प्रमेयसामान्यलक्षणम्
आह—सूक्तमिदं—कस्यापि कर्णे पृष्टः कटिं चालयतीति । द्वादशविधत्वमाक्षिप्तं न प्रतिसमाधत्ते भवान् । प्रयेयस्य सामान्यलक्षणं तु परीक्षते2 इति ॥">
<script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/branches\/nyAya-vaisheShike\/jayantabhaTTaH\/nyAya-manjarI\/nyAya-saurabham\/07_prameyaparIxA\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/branches\/nyAya-vaisheShike\/jayantabhaTTaH\/nyAya-manjarI\/nyAya-saurabham\/07_prameyaparIxA.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>







    <link rel="stylesheet" href="/AgamaH/webpack_dist/uiLib.css">
<link rel="stylesheet" href="/AgamaH/css/uiLibPrint.css" media="print" >
<link rel="stylesheet" href="/AgamaH/css/fonts.css" >
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> ०७ प्रमेयपरीक्षा</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०७ प्रमेयपरीक्षा">०७ प्रमेयपरीक्षा</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>सप्तममाह्निकम्—प्रमेयपरीक्षा</p>
<p>प्रमेयनिर्देशः</p>
<p>एवं प्रमाणपदार्थे परीक्षिते सति यदर्थं तत्परीक्षणं तत् प्रमेयमिदानीं दर्शयितुमाह—</p>
<p>आत्मशरीरेन्द्रियार्थबुद्धिमनःप्रवृत्तिदोषप्रेत्यभावफलदुःखापवर्गास्तु प्रमेयम् ॥ १-१-९ ॥</p>
<p>प्रमाणवदिहाप्येतत्सूत्रं व्याख्यायि सूरिभिः ।<br>
एवं विभागसामान्यलक्षणप्रतिपादकम् ॥</p>
<p>प्रमेयश्रुतिरात्मादिपदपर्यन्तवर्तिनी<sup id="fnref:1"><a href="#fn:1" class="footnote-ref" role="doc-noteref">1</a></sup> ।<br>
तेषामेव प्रमेयत्वं नान्यस्येति नियच्छति ॥</p>
<p>यथा “देवदत्तयज्ञदत्तविण्थुमित्रा भोज्यन्ताम्” इति एवकारादिश्रुतिमन्तरेणापि शब्दसामर्थ्यात् त एव भोजनक्रियायोगिनोऽवगम्यन्ते, नान्ये; तथेहाप्यात्मादयः प्रमेयमित्युक्ते तथैव तदितरप्रमेयनिषेधोऽवधार्यते ॥
प्रमेयविभागाक्षेपः<br>
ननु कथं द्वादशविधमेव प्रमेयमवधार्यते, यावता समानतन्त्रे पृथिव्यानीनिनव द्रव्याणिऽ रूपादयश्चतुर्विशतिगुणाः, उत्क्षेपणादि  पञ्चकर्माणि, परापरभेदेन द्विविधं सामान्यं, नित्यद्रव्यवृत्तयोऽन्त्या विशेषाः, एकः समवाय इति षट्पदार्थाननुक्रम्य तदवान्तरविशेषैरानन्त्यं प्रमेयस्योपवर्णितमस्ति ॥</p>
<p>उच्यते—किं पुनरिह प्रमेयं विवक्षितमिति तत्सामान्यलक्षणं ताव परीक्ष्यताम् ॥
प्रमेयसामान्यलक्षणम्<br>
आह—सूक्तमिदं—कस्यापि कर्णे पृष्टः कटिं चालयतीति । द्वादशविधत्वमाक्षिप्तं न प्रतिसमाधत्ते भवान् । प्रयेयस्य सामान्यलक्षणं तु परीक्षते<sup id="fnref:2"><a href="#fn:2" class="footnote-ref" role="doc-noteref">2</a></sup> इति ॥</p>
<p>उच्यते—अलं केलिना ! एतदेवात्र प्रतिसमाधानं भवति । न हि प्रमाणविषयमात्रमिह प्रमेयमभिमतम्, एवंविधस्य प्रसिद्धत्वेन लक्षणानर्हत्वात् । प्रमाण एवं ज्ञाते सति तद्विषयोऽर्थः प्रमेयमिति प्रज्ञायत एव । किं तेन लक्षितेन ? तस्मात् विशिष्टमिह प्रमेयं लक्ष्यते ॥</p>
<p>ज्ञातं<sup id="fnref:3"><a href="#fn:3" class="footnote-ref" role="doc-noteref">3</a></sup> सम्यगतम्यग्वा यन्मोक्षाय भवाय वा ।<br>
तत्प्रमेयमिहाभोष्टं न प्रमाणार्थमात्रकम् ॥</p>
<p>तच्च द्वादशविधमेव भवति, न न्यूनमधिकं वेति समाहितमित्थं भवति विभागाक्षेपः ॥
द्वादशानां विशिष्टप्रमेयत्वम्<br>
कुतः पुनरेषः प्रमेयविशेषो लभ्यते ? निःश्रेयसार्थत्वाच्छास्त्रस्य । प्रमेयज्ञानस्य प्रमाणज्ञानवदन्यज्ञानोपयोगितामन्तरेण स्वत एव  मिथ्याज्ञाननिवृत्त्यादिक्रमेण अपवर्गाहेतुत्वप्रतिज्ञानात् । तथाविधस्य चापवर्गोपायत्वस्यात्मादिष्वेव भावात् ॥
आत्मादीनां प्रमेयत्वोपपादनम्<br>
भवत्वेवम् ! सूत्रस्य तु कथमीदृशप्रमेयविशेषसमर्थने सामर्थ्यम् ? विशेषनिर्देशात्तु, शब्दप्रयोगसामर्थ्याच्च ॥</p>
<p>सत्यम्, आकाशकालदिगादि प्रमाणविषयत्वात् प्रमेयं भवति । तत्तु न सप्रयोजनं आत्मशरीरेन्द्रियार्थमनःप्रवृत्तिदोषप्रेत्यभावफलदुःखापवर्गास्तु प्रमेयम्, अस्यैव निःश्रेयसहेतुत्वादित्याशयः ॥</p>
<p>तदित्थमेष तुशब्दः निःश्रेयसानङ्गभूतप्रमेयान्तरपरिहारद्वारेणविशिष्टमात्मादि प्रमेयमिह सूचयति ॥</p>
<p>तद्द्वादशविधत्वेऽपि हेयोपादेयभेदतः ।<br>
द्विधोच्यते मुमुक्षूणां तथैव ध्यानसिद्धये<sup id="fnref:4"><a href="#fn:4" class="footnote-ref" role="doc-noteref">4</a></sup> ॥</p>
<p>तत्र देहादि दुःखान्तं हेयमेव व्यवस्थितम् ।<br>
उपादेयोऽपवर्गस्तु, द्विधाऽवरिथतिरात्मनः ॥</p>
<p>सुखदुःखादिभोक्तृत्वस्वभावो हेय एव सः ।<br>
उपादेयस्तु भोगादिव्यवहारपराङ्मुखः ॥</p>
<p>आत्मादिज्ञानस्य मुमुक्षुसम्पाद्यत्वम्<br>
आत्मनो हि भोगाधिष्ठानं शरीरम् । भोगसाधनानीन्द्रियाणि । भोक्तव्या इन्द्रियार्थाः । भोगकारणं मनः । प्रवृत्तिः पुण्यपापात्मिका ।  रागादयश्च दोषाः शरीरादिजन्महेतवः । एतत्कृतश्च शरीरादियोगवियोगाभ्यासः प्रेत्यभावः । एतत्कृतमेव<sup id="fnref:5"><a href="#fn:5" class="footnote-ref" role="doc-noteref">5</a></sup> च संसारे सुखदुःखरूपं फलं । तच्य विविधमेव । विवेकवतः<sup id="fnref:6"><a href="#fn:6" class="footnote-ref" role="doc-noteref">6</a></sup> सर्वं दुःखमेवेति । एवं शरीरादि दुःखान्तं हेयतयैव भावनीयम् । एददनुपयुक्तश्चात्माऽपि तथैव । एतद्वियुक्तस्त्वात्मैवापवर्ग उच्यते<sup id="fnref:7"><a href="#fn:7" class="footnote-ref" role="doc-noteref">7</a></sup> । स चोपादेयतया भावनोयैत्यत एवात्मपदसङ्गृहीतस्याप्यस्य पुनर्निर्देशः, स र्दि परमः पुरुषार्थ इति ॥
तत्त्वज्ञानस्य मोक्षहेतुत्वोपपापनम्<br>
एवमिदं द्वादशविधं प्रमेयं हेयोपादेयतया तत्त्वज्ञानेन भावयन अभ्यासात् तद्विषयविपरीतग्रहात्मकं मिथ्याज्ञानं क्षिणोति ॥</p>
<p>तत्त्वज्ञानोदयेनास्य मिथ्याज्ञानेऽपबाधिते ।<br>
रागद्वेषादयो दोषाः तन्मूलात्क्षयमाप्नुयुः ॥</p>
<p>क्षीणदोषस्य नोदेति प्रवृत्तिः पुण्यपापिका ।<br>
तदभावान्नतत्कार्यं शरिराद्युपजायते ॥</p>
<p>अशरीरश्च<sup id="fnref:8"><a href="#fn:8" class="footnote-ref" role="doc-noteref">8</a></sup> नैवात्मा स्पृश्यते दुःखडम्बरैः ।<br>
अशेषदुःखोपरमः सोऽपवर्गोऽभिधीयते ॥</p>
<p>तदित्थमेव द्वादशविधं प्रमेयं अतिगहनसंसारमारवस्थलप्रभवभीमसन्तापनिर्वापणमहाह्रदतामुपयातीति<sup id="fnref:9"><a href="#fn:9" class="footnote-ref" role="doc-noteref">9</a></sup> तदेवोप देशार्हमिति सिद्धम् ॥
आत्मविचारोपक्षेपः<br>
विरक्तसङ्कथास्तावदसतां तापसोदिताः ।<br>
आत्मैव त्वस्ति नास्तीति कथं न परिचिन्त्यते ॥</p>
<p>शरीरात्मवादोपक्षेपः<br>
तथा च लोकायतिकाः परलोकापवादिनः ।<br>
चैतन्यखचितात् कायात् नात्माऽन्योऽस्तीति मन्वते ॥</p>
<p>न च तावदात्मा प्रत्यक्षतो गृह्यते, घटादिवत् बाह्येन्द्रियेण, सुखादियन्मनसा<sup id="fnref:10"><a href="#fn:10" class="footnote-ref" role="doc-noteref">10</a></sup> वा परिच्छेत्तुमशक्यत्वात् । अनुमानं तु न प्रमाणमेव चार्वाकाणाम् । न चात्मसिद्धौ किञ्चन लिङ्गमस्ति । ज्ञानादियोगस्तु भूतानामेव परिणामविशेषोपपादितशक्त्यतिशयजुषां भविष्यति । यथा गुडपिष्टादयः प्रागसतीमपि मदशक्तिं आसादितसुराकारपरिणामाः प्रपद्यन्ते, तथा मृदाद्यवस्थायां अचेतनान्यपि भूतानि शरीराकारपरिणतानि चैतन्यं स्प्रक्ष्यन्ति । कालान्तरे च व्याध्यादिना परिणामविशेषमवजहन्ति तान्येव चैतन्यशून्यतामुपयास्यन्ति । चैतन्यवत्त्वानपायाच्च तावन्तं कालं तान्येव स्मृत्यनुसन्धानादिव्यवहारनिर्वहणनिपुणतामनुभविष्यन्ति इति किमनुमानक आत्मा स्यात् ?</p>
<p>आगमास्तु मनोरथाधिरूढप्रामाण्याः कथमात्मानमवबोधयितुं शक्ष्यन्ति । अयमपि चागमोऽस्त्येव “विज्ञानघन एवैतेभ्यो भूतेभ्यः समुत्थाय तान्येवानु विनश्यति न प्रेत्य सञ्ज्ञाऽस्ति” इति । तत् आत्मनो नित्यस्य परलोकिनोऽभावात् कृतमेताभिः अपार्थकपरिश्रमकरिणीभिः परलोककथाभिः ॥
आत्मनः अहमर्थत्वम्<br>
तत्र प्रत्यक्षमात्मानमौपवर्षाः<sup id="fnref:11"><a href="#fn:11" class="footnote-ref" role="doc-noteref">11</a></sup> प्रपेदिरे ।<br>
अहम्प्रत्ययगम्यत्वात् सयूथ्या अपि केचन ॥</p>
<p>अस्त्ययमहम्प्रत्ययः कश्चित् शरीरसमानाधिकरणः “स्थूलोऽहम्” “क्षामोऽहं” इति । कश्चित् ज्ञातृसमानाधिकरणः—“जानाम्यहम्” “स्मराम्यहम्” इति । तत्र स्थूलादिसमानाधिकरणस्तावदास्तामहं प्रत्ययः ॥</p>
<p>ज्ञानेच्छासुखदुःखादिसामानाधिकरण्यभाक् ।<br>
यस्त्वहम्प्रत्ययस्तत्र नात्मनोऽन्यः प्रकाशते ॥</p>
<p>न हि ज्ञानसुखेच्छादियोगः कायेन्द्रियादिषु<sup id="fnref:12"><a href="#fn:12" class="footnote-ref" role="doc-noteref">12</a></sup> ।<br>
न च ज्ञानादिशून्येऽर्थे जानामीत्यादिसंविदः ॥</p>
<p>ज्ञानमात्रावभासोऽपि वारितः प्रत्यभिज्ञया ।<br>
ज्ञातवानहमेवादौ अहमेवाद्य वेद्मि च<sup id="fnref:13"><a href="#fn:13" class="footnote-ref" role="doc-noteref">13</a></sup> ॥</p>
<p>नोत्तरस्य च पूर्वस्य न ज्ञानक्षणयोर्द्वयोः ।<br>
न सन्तानस्य चैतस्मिन् प्रत्ययेऽस्त्यवभासनम् ॥</p>
<p>नोत्तरोज्ञानवान् पूर्वं पूर्वो जानाति नाधुना ।<br>
न द्वयोर्द्वयमप्यस्ति सन्तानस्तु न वास्तवः ॥</p>
<p>अवस्तुत्वाच्च नासौ पूर्वं किञ्चिज्ज्ञातवान्, न चाद्य किञ्चिज्जानातीति । तस्मादहमेव ह्यो ज्ञातवान्, अहमेवाद्य जानामीत्यस्मिन् प्रत्यये ह्यश्चाद्य चानुवर्तमानो ज्ञाता प्रतिभातीति गम्यते ॥
शरीरं न अहमर्थः<br>
न चासौ कायः, बालाद्यवस्थाभेदेन नानात्वात्, अचेतनत्वाच्च । एवञ्च प्रत्यभिज्ञाऽहम्प्रत्ययग्राह्ये<sup id="fnref:14"><a href="#fn:14" class="footnote-ref" role="doc-noteref">14</a></sup> ज्ञातरि सिद्धे, सोऽयं स्थूलादिसमानाधिकरणः अहम्प्रत्ययः तदभेदोपचारेण शरीरे वर्तमानो मिथ्येति<sup id="fnref:15"><a href="#fn:15" class="footnote-ref" role="doc-noteref">15</a></sup> कल्पयिष्यते । न पुनरेतदनुरोधेन ज्ञानादिसमानाधिकरणाहम्प्रत्ययमिथ्यात्वकल्पनं युक्तं, अबाधितत्वात् । न खल्बहं जानामीति प्रत्ययः केन चिदल्पीयसा दोषकारणेन कलुषीकर्तुं पार्यते । तत् अस्यात्मैव मुख्यो  विषयः, तदतिरिक्तं वस्तु भाक्तः विषय इत्यर्थः ॥भाक्त इति । तस्मादहम्प्रत्ययगम्यत्वादात्मा प्रत्यक्ष इति ॥
आत्मनः अहम्प्रतीतिविषयत्वे विवादः<br>
अत्र वदन्ति—शब्दमात्रोच्चारणमेतत् “अहं जानामि” “अहमिच्छामि” “अहंसुखी” “अहं दुःखी” इति । न तु ज्ञानादिस्वरूपातिरिक्तः तदाश्रयः कश्चिदेतासु बुद्धिषु परिस्फुरतीति । कथमेकस्यामेव संविदि कर्ता च कर्म चात्मा भवेत् ॥</p>
<p>ग्राह्यग्राहकतैकस्य<sup id="fnref:16"><a href="#fn:16" class="footnote-ref" role="doc-noteref">16</a></sup> ज्ञानस्यापाकरिष्यते ।<br>
त्वयाऽपि नेष्यते चेति तथा नास्त्यात्मनोऽपि सा ॥</p>
<p>विज्ञानात्मनः ज्ञातृत्वासम्भावः<br>
यच्च अवस्थाकृतं भेदमबलम्ब्य ग्राह्मग्राहकभावसमर्थनमेकस्यैवात्मनः कृतं “किल द्रव्यादिरूपमात्मनो ग्राह्यं, ज्ञातृरूपं च ग्राहकमिति” तदनुपपन्नम्—द्रव्यादिरूपे ग्राह्ये न ज्ञातरि ग्राह्यता साधिता स्यात् । आत्मवर्तिनोऽपि द्रव्यादिरूपस्य घटादितुल्यत्वात्<sup id="fnref:17"><a href="#fn:17" class="footnote-ref" role="doc-noteref">17</a></sup> ॥
व्यवसायानुव्यवसायर्वैलक्षण्यविमर्शः<br>
यदपि निपुणम्मन्यैरुच्यते—भवतु ज्ञातृतेव ग्राहिका । तथापि विषयगतः उपाधिः । स चानुपदं प्रदर्शितः ॥विषयोपाधिकृ तोऽस्त्येव भेदः । घटावच्छिन्ना हि हि ज्ञातृता ग्राह्मा, शुद्धैव  तु ज्ञातृता ग्राहिकेति । “घटमहं जानामि” इति कोऽर्थः ? कथम् जानन्तमात्मानं “जानामि” इत्यस्मत्प्रयोगसम्भेदाच्चैवमवकल्पते । अन्यत्र तु शुद्धविषयग्रहणमेव भवति “घटोऽयं” इति—तदेतदपि सरलमतिप्रतारणमात्रम्—यथा हि “घटोऽयं” इत्त्र घटमात्रप्रवणैव संवित्, एवं अस्मत्प्रयोगसम्भेदेऽपि “घटमहं जानामि” इत्यत्र घटप्रवणैव बुद्धिः ॥</p>
<p>इयांस्तु विशेषः—पूर्वं केवलं घटग्रहणं, अधुना तु ज्ञानविशिष्टघटावमर्श इति ॥
विज्ञानस्यात्मत्वे युक्तिः<br>
ननु ! विभज्यमानायां प्रतीतौ “घटोऽयं” इति तावत् विषयग्रहणम् । “जानामि” इति तु ज्ञानग्रहणमपि भवतु नाम । अहमिति तु कस्य ग्रहणम् ? न चैकस्यामेव प्रतीतौ अंशविभागेव प्रामाण्यमप्रामाण्यं च वक्तुं युक्तम्—घटमिति जानामीति च प्रमाणं, अहमिति तु न प्रमाणमिति । तस्मादत्र ज्ञातुरवभासोऽभ्युपेयः ॥</p>
<p>उक्तमत्र नैकस्यां प्रतीतावात्मनः कर्तृता कर्मता च स्यातामिति ॥
ग्राह्यस्यैव न ग्राहकत्वम्<br>
यस्तूपाधिस्त्वयोन्नेतुमुपक्रान्तः, सोऽयं न घटते, घटप्रवणत्वात् । “घटं अहं जानामि” इति प्रतीतेर्विभज्यमानत्वेऽपि घटमिति जानामीति च अंशद्वयं विषयनिष्ठमेव जातम् । अहमिति तु अयमंशः यद्यात्मविषय इष्यते, तर्हि स एव तु शुद्धोऽवशिष्यते ग्राह्यो ग्राहकश्चेति । नावस्थाकृतस्तद्भेदः समर्थितः स्यात्<sup id="fnref:18"><a href="#fn:18" class="footnote-ref" role="doc-noteref">18</a></sup> । भेदाभावेन चैकस्यैव—ग्राह्यग्राहकभाव  मनुपाधिकमभिदधता विज्ञानवादवर्त्म संश्रितं स्यात् । तस्मादहम्प्रत्ययस्य ग्राहकाद्भिन्नं ग्राह्यं अभिधित्सता शरीरमेव ग्राह्यमभ्युपगन्तव्यम् । ज्ञानसामानाधिकरण्यानुपपत्तेश्च वरमस्य मिथ्यात्वम्, अस्तु नामात्मावलम्बनता ॥</p>
<p>अत एव कृशश्यामसामानाधिकरण्यधीः ।<br>
शरीरालम्बनत्वस्य साक्षिणी न विरोत्स्यते ॥</p>
<p>अहमर्थस्य शरीरातिरिक्तत्वं नानुभवसिद्धम्<br>
ननु ! “ममेदं शरीरं” इति भेदप्रतिभासात् कथमहम्प्रत्ययः शरीरालम्बनः स्यात् ? भोः साधो ! नैवंविधेषु विश्वसितुमर्हति । “ममात्मा” इत्यपि भेदप्रत्ययदर्शनात् ॥</p>
<p>अथावस्थाभेदादिना यथातथा तत्समर्थनमास्थीयते; तदिह शरीरालम्बनत्वेऽपि सैव सरणिरनुसरिष्यते । तस्मात् अहम्प्रत्ययः शरीरालम्बन एवेति, स च ज्ञानादिसमानाधिकरणो मिथ्या, स्थूलादिसमानाधिकरणस्तु सम्यगिति ॥
मम शरीरम् इति प्रतितेर्मिथ्यात्वम्<br>
ये तु “मम शरोरं” “ममात्मा” इति बुद्धी,—ते द्वे अपि मिथ्या, ममप्रत्ययस्याहम्प्रत्ययवत् आत्मानालम्बनत्वात्, शरीरे च भेदानुपपत्तेः ॥</p>
<p>मम पाणिर्भुजो वेति भिन्नत्वादुपपद्यते ।<br>
शरीरं तु ममेत्येषा कल्पना राहुमूर्धवत् ॥</p>
<p>तस्मादहङ्कारममकारयोः द्वयोरप्यविषयत्वात्<sup id="fnref:19"><a href="#fn:19" class="footnote-ref" role="doc-noteref">19</a></sup> आत्मा परोक्ष इति सिद्धम् ॥
आत्मनः स्वयम्प्रकाशत्वपक्षः<br>
अपरे पुनराहुः— ग्राह्यग्राहकरूपोभयसम्पत्तेरेकस्य कर्मत्वं कर्तृत्वं च युगपदात्मनो मन्यामहे; किन्तु चितिशक्तिस्वभावमपरसाधनमपरोक्षमात्मतत्त्वं<sup id="fnref:20"><a href="#fn:20" class="footnote-ref" role="doc-noteref">20</a></sup> प्रचक्ष्महे । न ह्यात्माऽन्यजन्येन ज्ञानेन घटादिर्रिव प्रकाश्यते, अपि तु स्वत एव प्रकाश्यते । चेतनत्वमपि तस्य नैसर्गिकमेव, न करणोपनीतचितियोगनिबन्धनम् । चिद्योगाद्धि चेतनत्वे घटादावपि<sup id="fnref:21"><a href="#fn:21" class="footnote-ref" role="doc-noteref">21</a></sup> तत्प्रसङ्गः । न चास्ति नियमहेतुः, अनेककारकनिकरपरिघटिततनुरपि चितिरात्मानमेव ज्ञातारं करोति, न कारकान्तरमिति । तस्मात् स्वत एव चित्स्वभावता तस्य भद्रिका । तदिदमात्मप्रकाशनं संविद्वदवगन्तव्यम् । यदाहुः—संवित संवित्तयैव संवेद्यते, न संवेद्यतयेति । नास्याः कर्मभावो विद्यत इत्यर्थः । एवमात्मा ग्राहकतयैव प्रकाश्यते, न ग्राह्यतयेति तद्वैरुप्यस्य चोदनमनुपपन्नमिति ॥
आत्मनः स्वयम्प्रकाशत्वासम्भवः<br>
एतदपि न चतुरश्रम्—अपरसाधनमिति कोऽर्थः ? उपायान्तरनिरपेक्षमेव प्रकाशमानमात्मतत्त्वमास्त इति; तदयुक्तम्—अकरणिकायाः प्रतीतेरदृष्टत्वात् । अपूर्वं च तत् किमपि यथाभ्युपगतप्रमाणातिरिक्तमेव प्रमाणं स्यात् । न च नियमकारणमत्र पश्यामः, तथा प्रकाशमानः स्व एवात्मा प्रकाशते, न परात्मेति<sup id="fnref:22"><a href="#fn:22" class="footnote-ref" role="doc-noteref">22</a></sup> । प्रकाशमानत्वेन चात्मनो नूनमनुभूयमानता वाच्या । अनुभूयमानता च अनुभवकर्मत्वम्, इतरथाऽस्याः प्रत्यक्षतैव न स्यात् ॥
आत्मनः अपरोक्षत्वनिराकरणम्<br>
अथोच्यते—न प्रत्यक्ष आत्मा, किन्न्त्वपरोक्ष इति; नेदमर्थान्तरवचनम् । शिशव एवं प्रतार्यन्ते, न प्रामाणिकाः । प्रत्यक्षश्च न भवति, अपरोक्षश्च भवतीति चित्रम् ॥</p>
<p>प्रत्यक्षज्ञानकर्मत्वमस्य नास्तीति चेत्, तर्ह्यपरोक्षत्वमपि मा भूत् । प्रकाशत्वादपरोक्षत्वमिति चेत्—न—दीपादेः प्रकाशस्याप्यन्धादिभिरगृह्यमाणस्य प्रकाशमानत्वायोगात् । तस्मात् प्रकाशते चेदात्मा नूनमनुभूयेतापीति बलात् कर्मत्वमपरिहार्यम् । अतश्च तदवस्थैव द्वैरूप्यचोदना<sup id="fnref:23"><a href="#fn:23" class="footnote-ref" role="doc-noteref">23</a></sup> ॥
ज्ञानमपि न स्वयम्प्रकाशम्<br>
प्रकाशज्ञानपक्षं च प्रतिक्षेप्स्यामः । स चात्मन्यपि तुल्यो न्यायः । कल्पनाद्वैरूप्यं च भवतां, आत्मा च स्वप्रकाशः, संविच्च स्वप्रकाशेति । न च निपुणमतिरपि विवेकमीदृशमुपदर्शयितुं शक्नोति भवान्—इयं स्वप्रकाशा फलरूपा संवित्,<sup id="fnref:24"><a href="#fn:24" class="footnote-ref" role="doc-noteref">24</a></sup> अयं स्वप्रकाशो ज्ञातृरूप आत्मेति । चित्रं चेदं यत्तयोः द्वयोः प्रकाशयोरन्तराले तद्व्यापारः परोक्षः ज्ञानाख्यः सम्पन्नः इति ॥
अहम्प्रतीतेः शरीरविषयत्वम्<br>
ननु “घटमहं जानामि” इत्यत्र त्रयप्रतिभासः—“घटं” इति विषयः प्रकाशते, “अहं” इत्यात्मा, “जानामि” इति संविदिति ॥</p>
<p>उक्तमत्र—“घटं जानामि” इति ज्ञानविशेषणविषयप्रतिभासः । “अहं” इति तु शरीरे ज्ञातृत्वभ्रमः, एकस्यात्मनः ग्राह्यग्राहकभावानुपपत्तेरिति ॥
आत्मनः चैतन्यरूपत्वासम्भवः<br>
यदपि स्वतश्चेतनस्वभावत्वमात्मनः कल्प्यते—तदपि न सोपपत्तिकम् ॥</p>
<p>सचेतनश्चिता योगात् तद्योगेन विना जडः ।<br>
नार्थावभासादन्यद्धि चैतन्यं नाम मन्महे ॥</p>
<p>अत्मनः ज्ञानरूपत्वे दोषः<br>
यदि च स्वत एवार्थावभाससामर्थ्यमात्मनः—तत्<sup id="fnref:25"><a href="#fn:25" class="footnote-ref" role="doc-noteref">25</a></sup> किमिन्द्रियैः प्रयोजनम् ? मनष्षष्ठैरिन्द्रियनिरपेक्षपदार्थपरिच्छेदसामर्थ्यपक्षे च सर्वसर्वज्ञतापत्तिः । अतोऽवश्यं ज्ञानसमवायिनिबन्धनमेवात्मनश्चेतयितृत्वम् ॥</p>
<p>न च घटादिभिरतिप्रसङ्गः आशङ्कनीयः । पदार्थस्वभावोपनतस्यैव क्रियावैचित्र्यस्य सर्वलोकप्रसिद्धत्वात् । चेतनादिक्रियाः<sup id="fnref:26"><a href="#fn:26" class="footnote-ref" role="doc-noteref">26</a></sup> कर्मसमवायिन्यो न भवन्ति । गमनादिक्रियास्तु कर्तृसमवायिन्यः । तदियं ज्ञानक्रियाऽपि कर्तृसमवायिन्येव । न च वस्तुशक्तिरनुयोज्या भवति ॥</p>
<p>न जडत्वाविशेषेऽपि कर्मादौ<sup id="fnref:27"><a href="#fn:27" class="footnote-ref" role="doc-noteref">27</a></sup> समवैति चित् ।<br>
न द्रव्यत्वाविशेषेऽपि गन्धः स्पृशति पावकम् ॥</p>
<p>तस्मान्न प्रत्यक्ष आत्मा, नापि स्वतश्चेतयितेति स्थितम् ॥
आत्मनः मानसप्रत्यक्षगम्यत्वपक्षः<br>
स्वयूथ्यास्तु केचिदाचक्षते—यद्येकस्य कर्तृत्वं कर्मत्वं चानुपपन्नमित्यप्रत्यत्यक्ष आत्मा इष्यते ? तदयमनुमानेनापि कथं ग्रहीष्यते ?</p>
<p>आत्मानमात्मनाऽऽत्मैव लिङ्गादनुमिनोति हि ।<br>
तत्र नूनमुपेतव्या कर्तृता कर्मताऽस्य च ॥</p>
<p>तत्रानुमानज्ञानस्य यथाऽऽत्मा याति कर्मताम् ।<br>
तथाऽहम्प्रत्ययस्यैषः प्रत्यक्षस्यापि गच्छतु ॥</p>
<p>देहादिव्यतिरिक्तश्च यथा लिङ्गेन गम्यते ।<br>
तथाऽहम्प्रत्ययेनापि गम्यतां तद्विलक्षणः ॥</p>
<p>अरूपस्याप्यात्मनः प्रत्यक्षत्वम्<br>
ननु ! आत्मनः किं रूपं,<sup id="fnref:28"><a href="#fn:28" class="footnote-ref" role="doc-noteref">28</a></sup> यत् प्रत्यक्षेण साक्षात्क्रियते ?—यद्येवं सुखादेरपि किं रूपं, यन्मानसप्रत्यक्षसमधिगम्यमिष्यते ॥</p>
<p>ननु ! आनन्दादिस्वभावं प्रसिद्धमेव सुखादेः; तर्हि तदाधारत्वमात्मनोऽपि रूपमवगच्छतु भवान् ॥</p>
<p>सुखादि चेत्यमानं हि स्वतन्त्रं नानुभूयते ।<br>
मतुबर्थानुवेधात्तु सिद्धं ग्रहणमात्मनः ॥</p>
<p>इदं सुखमिति ज्ञानं दृश्यते न घटादिवत् ।<br>
अहं सुखीति तु ज्ञप्तिः आत्मनोऽपि प्रकाशिका ॥</p>
<p>आत्मनः प्रत्यक्षत्वमन्तरा सुखादेः प्रत्यक्षं न सम्भवति<br>
अपि च—</p>
<p>ज्ञातृज्ञानविशिष्टार्थग्रहणं किल भाष्यकृत्<sup id="fnref:29"><a href="#fn:29" class="footnote-ref" role="doc-noteref">29</a></sup> ।<br>
स्वयं प्रादीदृशत्तच्च किं वा युक्तमुपेक्षितुम् ॥</p>
<p>विशेष्यबुद्धिमिच्छन्ति नागृहीतविशेषणाम्<sup id="fnref:30"><a href="#fn:30" class="footnote-ref" role="doc-noteref">30</a></sup> ।<br>
पूर्वं चाननुभूतस्य स्मरणं नावकल्पते ॥</p>
<p>न चानुमानतः पूर्वं ज्ञात्वाऽऽत्मानं विशेषणम् ।<br>
तद्विशिष्टार्थबुद्धिः स्यात् क्रमस्यानवधारणात् ॥</p>
<p>तस्मात् प्रत्यक्ष आत्मा ॥
आत्मनः प्रत्यक्षत्वाभावे प्रतिसन्धानासम्भवः<br>
सामानाधिकरण्यं च स्मरणानुभवादिषु ।<br>
अनुसन्धीयमानं यद्दृश्यते तत्कथं भवेत् ॥</p>
<p>“पूर्वं अहममुमर्थमनुभूतवान्, अहमेवाद्य पुनरनुभवामि” इति तुल्यविषयं तावत् । तुल्यकर्तृकताऽपि तत्र प्रकाशते, इतरथा त्वनुमातुमप्यात्मा न शक्येत ॥</p>
<p>ज्ञानेच्छासुखदुःखादि किलेदं लिङ्गमात्मनः ।<br>
एकाश्रयतया ज्ञातं अनुसन्धातृबोधकम् ॥</p>
<p>तथात्वेन च तद्ज्ञानं आश्रयज्ञानपूर्वकम् ।<br>
ज्ञाते तत्राफलं लिङ्गं अज्ञाते तु न लिङ्गता ॥</p>
<p>तस्मात् प्रत्यक्ष एवात्मा वरमभ्युपगम्यताम् ।<br>
वृद्धागमानुसारेण<sup id="fnref:31"><a href="#fn:31" class="footnote-ref" role="doc-noteref">31</a></sup> संविदालोकनेन च ॥</p>
<p>आत्मनः अनुमेयत्वपक्षः<br>
अथवाऽभिनिवेशेन किमनेन प्रयोजनम् ।<br>
अनुमेयत्वमेवास्तु लिङ्गेनेच्छादिनाऽऽत्मनः ॥</p>
<p>तदाह सूत्रकारः—</p>
<p>इच्छाद्वेषप्रयत्नसुखदुःखज्ञानान्यात्मनो लिङ्गम् ॥ १-१-१० ॥</p>
<p>इच्छा नाम तावदित्थमुपजायते—यज्जातीयमर्थमु पयुञ्जानः पुरुषः पुरा सुखमनुभूतवान्, पुनः कालान्तरे तज्जातीयमर्थमुपलभ्य सुखसाधन तामनुस्मृत्य तदादातुमिच्छति । सेयमनेन क्रमेण समुपजायमानेच्छा पूर्वापरानुसन्धानसमर्थमाश्रयमनुमापयति, कार्यस्य निराधारस्यानुपपत्तेः । आश्रयमात्रप्रतीतौ चायमन्वयव्यतिरेकवानेव हेतुर्भवति । इच्छा धर्मिणीधर्मिणी—पक्षः ॥ —आश्रितेति साध्यो धर्मः—कार्यत्वात्, घटादिवत्; गुणत्वात्, रूपादिवत् इति वा हेतुर्वक्तव्यः ॥</p>
<p>गुणत्वं चेच्छादीनां अचाक्षुषप्रत्यक्षत्वादिना रसादिवद्दर्शितमाचार्यैः ॥
आत्मानुमानप्रकारः<br>
एवमन्वयव्यतिरेकवताऽमुना हेतुना अधिष्ठानमात्रेऽनुमिते, तदधिष्ठानत्वे च देहेन्द्रियादौ प्रसक्ते पूर्वानुभूतसुखसाधनत्वानुसन्धानसव्य  पेक्षतदुत्पादनपर्यालोचनया तत्कार्यसमानकर्तृकत्वावगमात् शरीरादिप्रतिषेधे सति, स एव केवलव्यतिरेकिभवने तु विशिष्टमाश्रयमनुमापयति । इच्छा—शरीरादिविलक्षणाश्रया—शरीरादिषु बाधकोपपत्तौ सत्यां कार्यत्वात् । अत्र च साधर्म्यदृष्टान्तो न सम्भवतीति वेधर्म्यदृष्टान्तः प्रदर्श्यते । स च घट एव । योऽभूत् साधर्म्यदृष्टान्तः कार्यत्वे “शरीरादिषु बाधकोत्पत्तौ सत्यां” इति विशेषणरहिते कार्यत्वे ॥निर्विशेषणेऽपि घटः, स एव वैधर्म्यदृष्टान्तः सविशेषणे । यत्र विलक्षणाश्रितत्वं नास्ति, तत्र सविशेषणं कार्यत्वमपि नास्ति, यथा घटादाविति न न शक्यते वक्तुम् । तत्र कार्यत्वमात्रयोगेऽपि सविशेषणानां कार्यत्वाभावात् विलक्षणाश्रितत्वमपि तत्र नास्ति, भूताश्रितत्वेन प्रत्यक्षमुपलभ्यमानत्वात् ॥
केवलव्यतिरेकिसमर्थनम्<br>
ननु चान्वयदर्शनमन्तरेण केवलो व्यतिरेकः प्रतीयमानः सन्दिग्धो भवति—किं तत्साध्याभावकृतैव तस्य तस्माद्व्यावृत्तिः, उत निमित्तान्तरकृता ? इति । सन्दिग्धव्यतिरेकस्य हेतोरगमकत्वं निश्चितव्यभिचारहेतुवदिति तार्किकाः—उच्यते—स्यादेतदेवम्, यदि प्रथममनवगतान्वय एव केवलव्यतिरेकशरणो हेतुः प्रयुज्येत । यत्र त्वन्वयव्यतिरेकवानेव हेतुः कञ्चन विशेषं—प्रयोगविशेषम् ॥विशेषमाश्रित्य केवलव्यतिरेकितामबलम्बते, तत्र न ? सन्दिग्धव्यतिरेकताऽवकाशं लभते । घटो हि भूतलाश्रितत्वेन प्रत्यक्षमुपलभ्यते । तदस्य विलक्षणाश्रयविरहादेव सविशेषणहेतुशून्यता जाता, निर्विशेषणावस्थायां तद्योगदर्शनादिति न सन्दिग्धो व्यतिरेकः ॥</p>
<p>अथवा शरीरत्वं सामान्यमिह वैधर्म्यदृष्टान्तीकर्तव्यम् । तत्र हि सर्वात्मना<sup id="fnref:32"><a href="#fn:32" class="footnote-ref" role="doc-noteref">32</a></sup> कार्यत्वस्य शङ्काऽपि नास्ति । न च तद्विलक्षणाश्रितम्, शरीराश्रितत्वस्य प्रत्यक्षमुपलम्भादिति ॥
इच्छालिङ्गकात्मानुमानम्<br>
तदियमिच्छा प्रथमपदार्थदर्शनादिकार्यसमानकर्तृकतयाऽवगम्यमाना<sup id="fnref:33"><a href="#fn:33" class="footnote-ref" role="doc-noteref">33</a></sup> शरीरादिविलक्षणमाश्रयमवगमयति, सविशेषणात्कार्यत्वादिति स्थितम् । यश्च स विलक्षण आश्रयः तत्राऽऽत्मसञ्ज्ञाऽगमिकी<sup id="fnref:34"><a href="#fn:34" class="footnote-ref" role="doc-noteref">34</a></sup> ॥
द्वेषादिलिङ्गकात्मानुमानम्<br>
एवमेव द्वेषादेरात्मलिङ्गता वक्तव्या । यज्जातीयस्यार्थस्य सन्निधानाद्दुःखमनुभूतवान् पुरुषः, तज्जातीयमर्थं पुनरुपलभमानो दुःखसाधनतामनुसन्धाय तत् द्वेष्टीति । सोऽपि प्रतिसन्धातारमेकमन्तरेण नोपपद्यते ॥</p>
<p>आभ्यामिच्छाद्वेषाभ्यामनन्तरं प्रयत्नः समुत्पद्यते । सोऽपि यथोक्तेन क्रमेणानुसन्धानपूर्वक एव । प्रयतमानस्य सुखदुःखे भवतः । ते अपि तथैव द्रष्टव्ये ॥
ज्ञानस्यात्मानुमानलिङ्गत्वेनाकथने हेतुः<br>
ज्ञानं तु यद्यपि प्रथममनुसन्धाननिरपेक्षमपि भवति । तदपि च शक्यत एवात्मलिङ्गमभिधातुम्; तथाप्यनुसन्धानपूर्वेच्छादिकार्यप्रकर  णात् निर्णयात्मकमेव ज्ञानमुदाहर्तव्यम् । तत्र हि बुभुत्साविमर्शादिपूर्वकत्वमुपलब्धमिति तदेककर्तृकत्वमुपकल्प्यते<sup id="fnref:35"><a href="#fn:35" class="footnote-ref" role="doc-noteref">35</a></sup> । तदेवमिच्छादीन्यात्मलिङ्गानीति स्थितम् ॥
अनेकहेतुकथने दोषाभावः<br>
शास्त्रे चानेकहेतूक्तिः न दोषाय कथास्विवजल्पादिकथायां खलु द्वितीयहेतुप्रयोगे हेत्वन्तररूपं निग्रहस्थानम् ॥ ।<br>
शिष्यः कश्चित्क्वचित्किञ्चित् अनुस्मृत्याभिधास्यति ॥</p>
<p>इति कारुणिको हि मुनिरनेकमिह हेतुमार्गमुपदिष्टवान् ॥
आत्मनः अनुमेयत्वेऽपि सुखाद्युपलब्धिसम्भवः<br>
ननु ! अत्र चोदितं—अनुसन्धातारमन्तरेण तदेतदिच्छादि कार्यं नावकल्पत इति कथं ज्ञायते । एकत्र प्रमातरि तद्दर्शनादिति यदुच्यते— तदिदमेकप्रमातृग्रहणादात्मप्रत्यक्षत्वमङ्गीकृतं स्यात् इति व्यर्थमनुमानम् । अग्रहणे तु प्रमातुरेकस्य तत्पूर्वकत्वेनेच्छादेः प्रतिबन्धाग्रहणादशक्यमनुमानमिति—परिहृतमेतत्—कार्यत्वेनैव लिङ्गत्वमिच्छादेरुपवर्णितमस्माभिः, न स्मरणादिसमानाधारतयेति ॥</p>
<p>किमर्थस्तर्हि प्रतिसन्धानोपन्यासः ? शरीरादिषु तदाश्रयत्वप्रतिषेधार्थःशरीरस्य क्षणिकत्वेन प्रतिसन्धानासम्भवात् ॥ । न त्वेवं व्याख्यातवन्तो वयम्, एकस्य प्रमातुः इच्छादिकार्याश्रयत्वदर्शनात् एकाश्रयत्वानुमानमिति । तस्मान्न दोषः ॥
आत्मसाधकव्याप्तिग्रहणसमर्थनम्<br>
ननु कथं न दोषः ? शरीराद्याश्रयत्वप्रतिषेधसाधनेऽपि हेतोर्व्याप्ति ग्रहणासम्भवात् । यावद्धि दर्शनस्मश्णेच्छादि कार्यजातमेकप्रमातृनियततयाऽनवधारितं, तावत् कथमस्मदवस्थाभिः न शरीराद्याश्रयत्वनिषेधस्य तत्पूर्वकस्य चैकात्माश्रितत्वस्य सिद्धिः ॥</p>
<p>क एवमाह—न गृहीतमेककर्तृकतया कार्यमिच्छादीति—यदि गृहीतं तर्हि वक्तव्यम्, क्व गृहीतम् ? केन वा प्रमाणेन गृहीतमिति । स्वात्मन्येवेति चेत्, सोऽयं प्रत्यक्ष आत्मा भवेत् । एवमनभ्युपगमे वा न व्याप्ति ग्रहणमिति ॥</p>
<p>उच्यते—न च प्रत्यक्ष आत्मा, न च व्याप्तेरग्रहणम् । न चैव धर्म्यन्तरे व्याप्तिर्गृह्यते । किन्तु स्वसन्तान एव । तथापि न सिध्यति प्रमातृनियततानुमानम् ? कथमिव सिध्यति ? सन्तानान्तरेषु एकप्रमातृपूर्वकत्वेन प्रतिसन्धानस्य दृष्टत्वात् ॥
व्याप्तिग्रहणकालासम्भवप्रदर्शनम्<br>
ननु ! कोऽत्र व्याप्तिग्रहणकालः ? प्रमाणानुमानबद्धि<sup id="fnref:36"><a href="#fn:36" class="footnote-ref" role="doc-noteref">36</a></sup> तद्भेदेन भवितव्यम् । ततः किम् ? इदं ततो भवति । कथं स्वसन्तान एव व्याप्तिर्गृह्यताम् ? कथं वा तत्रैव प्रमातृनियमोऽनुमीयतामिति । सेयसुभयतः पाशा रज्जुः । आत्मा वा प्रत्यक्षः । व्याप्तिर्वा दुरवगमेति ॥
आत्मनः अप्रत्यक्षेऽपि व्याप्तिग्रहणम्<br>
नैतदेवम्—यथा शाक्यपक्षे—सत्त्वात् क्षणिकत्वानुमाने व्याप्तिग्रहणम्, तथेहापि भविष्यति । तत्र हि यैव क्रमयौगपद्यव्यावृत्त्या सत्त्वस्य नित्येभ्यो व्यावृत्तिः, स एव क्षणिकैः अन्वय इति धर्म्यन्तरनिरपेक्षतयैव साध्येऽपि धर्मिणि प्रतिबन्धग्रहणं च अनुमानं च दर्शितम् । तद्वदिहाप्येकप्रमातृपूर्वकत्वेन प्रतिसन्धानस्य धर्म्यन्तरे यद्यपि ग्रहणं नास्ति । तथापि सन्तानान्तरभेदे यदस्यादर्शनं, तदेवैककर्तृकत्वदर्शनमिति कोऽनयोर्हेतुत्वे विशेषः ?
व्यप्तिग्रहणासम्भवाक्षेपपरिहारौ<br>
ननु ! तत्र नित्येभ्यः क्रमयौगपद्यव्यावृत्त्या व्यावृत्तत्वं<sup id="fnref:37"><a href="#fn:37" class="footnote-ref" role="doc-noteref">37</a></sup> शक्यग्रहणम् । इह तु प्रमातृभेदेन प्रतिसन्धानव्यावृत्तिर्दुरवगमा । स्वसन्तानेऽपि ज्ञानक्षणाभिन्ना एव प्रमातारः । न च तेभ्यो व्यावृत्तं प्रतिसन्धानमिति ॥</p>
<p>तिष्ठत्वन्वयः, व्यतिरेकमुखेनापि कष्टमिदमनुमानं वर्तते । स्वसन्ताने सन्तानान्तरवत् प्रमातृभेदाग्रहणात् । तद्भेदग्रहे हि स्वपरसन्तान विवेको न स्यात् । यद्येवम्, प्रमातृभेदग्रहणाभावात्<sup id="fnref:38"><a href="#fn:38" class="footnote-ref" role="doc-noteref">38</a></sup> पुनरप्यात्मा प्रत्यक्ष आयातः ॥</p>
<p>मैवम्—नात्मा प्रत्यक्षः । प्रमातृभेदो हि स्वसन्ताने न गृह्यत इत्युक्तम् । न पुनस्तदैक्यं गृह्यते । अन्यच्च भेदाग्रहणम्—अन्यच्च तदैक्यग्रहणम् । भेदाग्रहणादेव च व्याप्तिसिद्धेः न कष्टमनुमानम् ॥</p>
<p>ननु च स्वसन्तानेऽपि प्रमातृभेदाग्रहणं किं प्रमातुरेकत्वात्, उत ज्ञानानां कार्यकारणभावात् ? इति न निश्चीयते । ततश्च सन्दिग्धो व्यतिरेकः—यथा ज्ञानानां कार्यकारणभावो नास्ति, यथा च न तत्कृतोऽयं व्यवहारः, तथाऽनन्तरमेव सविस्तरं वक्ष्यामः । तस्मादिच्छादिकार्येण युक्तमेकप्रमात्रनुमानम् ॥
देहादेः इच्छाद्याश्रयत्वासम्भवः<br>
ननु चाश्रितमिच्छादि देह एव भविष्यति ।<br>
भूतानामेव चैतन्यमिति प्राह बृहस्पतिः ॥</p>
<p>उक्तं च मदशक्तिवद्विज्ञानमिति—उच्यते—शरीरं तावन्नेच्छादेरा श्रयः; शैशवयौवनवार्धकादिदशाभेदेन भिन्नत्वात् ॥</p>
<p>तथाहि नान्यदृष्टोऽर्थः स्मर्तुमन्येन शक्यते ।<br>
न चान्येन स्मृते तस्मिन् अन्यस्येच्छोपजायते ॥</p>
<p>तेनाद्यादर्थविज्ञानात् प्रकृत्येच्छासमुद्भवात्<sup id="fnref:39"><a href="#fn:39" class="footnote-ref" role="doc-noteref">39</a></sup> ।<br>
एकस्य कार्यचक्रस्य वक्तव्यः कश्चिदाश्रयः ॥</p>
<p>शरीरं च बाल्याद्यवस्थाभेदेन भिन्नम् । अतस्तस्य नाश्रयो भवितुमर्हति, सन्तानान्तरवत् । यथा हि देवदत्तदृष्टेऽर्थे न यज्ञादत्तस्य स्मरणं, एवं बालशरीरानुभूते युवशरीरस्य तन्न स्यात् ॥
शरीरस्यैकत्वनिरासः<br>
ननु अवस्थामात्रमेव भिन्नम्; अवस्थातृशरीरस्वरूपमभिन्नमेव प्रत्यभिज्ञाप्रत्ययप्रामाण्यादवगम्यते । न चेयं प्रत्यभिज्ञा लूनपुनर्जात  केशनखादिप्रत्यभिज्ञावदन्यथासिद्धा, विनाशस्यानुपलम्भात् । स्तम्भादौ हि क्षणभङ्गित्वप्रतिषेधः प्रत्यभिज्ञयैव करिष्यते । सा<sup id="fnref:40"><a href="#fn:40" class="footnote-ref" role="doc-noteref">40</a></sup> चेहापि तादृश्येव —तदयुक्तम्—स्तम्भादौ नानात्वकारणाग्रहणात् । इह तु रूपपरिणाम सन्निवेशाद्यन्यत्वदर्शनात् सादृश्यनिबन्धनेयं भ्रान्तिरेव प्रत्यभिज्ञा । न खलु शिशुशरीरे, तरुणशरीरे, जरच्छरीरे च तुल्यमेव परिमाणाद्युपलभ्यते ॥
शरीरभेदसाधनम्<br>
आहारपरिणामाच्च देहभेदोऽवगम्यते ।<br>
पाकजोत्पत्तिमार्गेण न जीर्येतान्नमन्यथा<sup id="fnref:41"><a href="#fn:41" class="footnote-ref" role="doc-noteref">41</a></sup> ॥</p>
<p>न भवेत्परिपोषो हि दधिक्षीरादिभक्षणे ।<br>
काञ्चिकाद्युपयोगे<sup id="fnref:42"><a href="#fn:42" class="footnote-ref" role="doc-noteref">42</a></sup> च न दृश्येतास्य रक्तता ॥</p>
<p>क्षीणैरवयवः कैश्चित् कैश्चिच्चाभिनवोद्गतैः ।<br>
अभिन्न एवावयवी कथं भवितुमर्हति ॥</p>
<p>तथा च केचित्<sup id="fnref:43"><a href="#fn:43" class="footnote-ref" role="doc-noteref">43</a></sup> पच्यमानस्य घटादेरपि प्रागवस्थाविसदृशरूपादियोगिनः पाककारणभूतवेगवदग्निद्रव्यसंयोगपर्यालोचनयैव प्रलयोदयौ कल्पितवन्तः ॥
पीलुपाकवादवर्णनम्<br>
यद्यपि कन्दुकनिक्षिप्ता घटादयः तृणपर्णादिपिहितवपुषोऽपि तद्विवरप्रसृतेन नयनरश्मिना न विनष्टा इत्युपलभ्यन्ते । यद्यपि तत्सङ्ख्या, तत्परिमाणः, तत्सन्निवेशः, तद्देशाश्च पक्वा अपि दृश्यन्ते, यद्यपि पतन्तो न विभाव्यन्ते, यद्यपि च तदा तेषां कर्त्रादिकारककलापासम्भवात् पुनर्घटनमघटमानमिव लक्ष्यते—तथापि तेषामनुमानेन विनाशः परिकल्प्यते । सर्वावयवेष्वन्तर्बहिश्च पाकात् पूर्वरूपादिविलक्षणगुणोपलब्धेः अन्तःप्रवेशः कृशानोरनुमीयते । तेन वेगवता वह्निद्रव्येण नोदनात् अभिघाताद्वा नूनं घटाद्यारम्भकेष्ववयवेषु क्रिया जायते, क्रियातः विभागः, विभागात् द्रव्यारम्भकसंयोगविनाशः, तद्विनाशात् द्रव्यविनाश इति ॥</p>
<p>अनुप्रवेशपक्षेऽपि<sup id="fnref:44"><a href="#fn:44" class="footnote-ref" role="doc-noteref">44</a></sup> सूक्ष्मविवरपरिकल्पनात् अवश्यमवयवसंयोगविघटनं घटादेरिति विनाश एव ॥
पीलुपाकवादे युक्त्यन्तरम्<br>
अपि च पाकानन्तरं कन्दुकादपकृष्यमाणाः पिठारादयः केचित् स्फुटिताः, केचिद्वक्रतां गताः, केचित् सन्निवेशान्तरमेव प्रतिपन्ना दृश्यन्ते । तस्मादपि पश्यामो नश्यन्तीति ॥</p>
<p>तत्सङ्ख्यत्वादिति<sup id="fnref:45"><a href="#fn:45" class="footnote-ref" role="doc-noteref">45</a></sup> सर्वमनैकान्तिकं सूच्यग्रविद्धकण्ठकोणैः कुम्भादिभिः । अतः पूर्वोक्तनीत्या नष्टेषु घटादिकार्यद्रव्येषु परमाणव एव पच्यन्ते । पक्वाश्च श्यामादिगुणानवजहतः रक्तादिगुणान्तरयोगमनु  भवन्तः प्राणिगतसुखदुःखोपभोगसाधनभूतादृष्टप्रेर्यमाणाः परस्परं संयुज्य द्यणुकादिप्रक्रमेण तादृशमेव घटादिकार्यमारभन्ते । तत्रामुष्मिन् क्षणेऽमुष्य कार्यस्य प्रसवः, अमुष्य प्रलय इति प्रक्रिया न लिख्यते, ग्रन्थविस्तरभयात्, अप्रयोजनत्वाच्चेति ॥
आम्रफलादिष्वपि पीलुपाकः<br>
एवं तपनातपपच्यमानेष्वाम्रादिफलेष्वेष एव न्यायः । शरीरेऽप्यौदर्येण तेजसा पच्यमानेष्वन्नपानादिषु रसमलधातुभावेन परिणाममुपगच्छत्सु प्रायेण प्रतिक्षणमुत्पादविनाशौ सम्भवत इति स्थैर्याभावात् कथमनुसन्धानादिकार्ययोगस्तस्येति ॥
पिठरपाकवादसमर्थनम्<br>
अपरे पुनः प्रत्यक्षबलवत्तया घटादेरविनाशमेव पच्यमानस्य मन्यन्ते । सुषिरद्रव्यारम्भाच्च अन्तर्बहिश्च पाकोऽप्युपपत्स्यते । दृश्यते<sup id="fnref:46"><a href="#fn:46" class="footnote-ref" role="doc-noteref">46</a></sup> च पक्वेऽपि कलशे निषिक्तानामपां बहिः शीतस्पर्शग्रहणम् । अतश्च पाककाले ज्वलदनलशिखाकलापानुप्रवेशकृतविनाशवत् तदापि शिशिरतरनीरकणनिकरानुप्रवेशकृतविनाशप्रसङ्गः । न चेदृशी प्रमाणदृष्टिः । अतः प्रकृतिसुषिरतयैव कार्यद्रव्यस्य घटादेरारम्भात् अन्तरान्तरा तेजःकणानुप्रवेशकृतपाकोपपत्तेरलं विनाशकल्पनया । पिठरपाकपक्ष<sup id="fnref:47"><a href="#fn:47" class="footnote-ref" role="doc-noteref">47</a></sup> एव पेशलः ॥</p>
<p>यादृगेव हि निक्षिप्तः घटः पाकाय कन्दुके ।<br>
पाकेऽपि तादृगेवासौ उद्धृतो दृश्यते ततः ॥</p>
<p>क्वचित्तु सन्निवेशान्तरदर्शनं काष्ठाद्यभिघातकृतमुपपत्स्यते । पावकसम्पर्ककारित्वे तु सर्वत्र तथाभावः स्यात् । तस्मादविनष्टा एव घटादयः पच्यन्ते । सोऽयं तु घटादिन्यायः शरीरे नेष्यते ॥</p>
<p>न ह्यन्नपाकः स्थैर्येऽपि<sup id="fnref:48"><a href="#fn:48" class="footnote-ref" role="doc-noteref">48</a></sup> तत्र कुम्भादिपाकवत् ।<br>
चयापचययुक्तं हि शरीरमुपलभ्यते ॥</p>
<p>तस्मात् परिमाणादिभेददर्शनान्नैकं शरीरं इति ज्वालादिप्रत्यभिज्ञावत्तत्प्रत्यभिज्ञेति स्थितम् ॥
अवस्थाऽवस्थावतोर्भेदाभेदविमर्शः<br>
यदप्युच्यते अवस्थानामेव नानात्वम्, अवस्थाता पुनरेक एव देहाख्य इति—तदप्ययुक्तम् भेदाभेदविकल्पानुपपत्तेः । यदि शरीरादव्यतिरिता एव तदवस्थाः, तर्हि तन्नानात्वात् शरीरनानात्वप्रसङ्गः । एकस्माच्छरीरादप्यनन्यत्वात् अवस्थानामप्यन्योन्यं भेदो न स्यात् ॥</p>
<p>अथ व्यतिरिक्ताः शरीरादवस्थाः, तर्हि भेदेन तदुपग्रहो दर्शयितव्यः । न चासावस्ति । गोत्वादावनुवृत्ता बुद्धिरन्यथाऽसिद्धा<sup id="fnref:49"><a href="#fn:49" class="footnote-ref" role="doc-noteref">49</a></sup> सती जातितद्वतोर्भेदमापादयन्ती न केनचित्प्रतिहन्यते । इह पुनरवस्थातुरेकत्वग्राहिणी बुद्धिः पूर्वनीत्या प्रमाणबाधितत्वात् भ्रान्तेति । तस्मात् शरीरस्य भिन्नत्वात् सन्तानान्तरवत् स्मृत्यनुसन्धानादिकार्ययोगो दुर्घट इति न तस्येच्छादिकार्याश्रयत्वम् ॥
शरीरचैतन्यवादनिरासः<br>
इतश्च न शरीरस्य ज्ञानादियोगः, परिणामित्वात्, क्षीरवत्; रूपादिमत्त्वात्, तद्वदेव; अनेकसमूहस्वभावत्वात्, त्रिदण्डादिवत्; सान्निवेशविशिष्टाच्च भूतत्वात्, वाह्यभूतवत् ॥</p>
<p>चैतन्यशून्यं शरीरं, शरीरत्वात्, भूतशरीरवत् । न शरीरधर्मश्चैतन्यम्, अयावद्द्रव्यभावित्वात् । न च संयोगादिभिः व्यभिचारः; तदुपजननापाययोर्निमित्तान्तरजन्यत्वदर्शनात्, इह च तदभावात् । विशेषगुणत्वे सतीति वा विशेषणोपादानान्न व्यभिचारः । तद्विशेषगुणत्वे हि चैतन्यस्य रूपादिवत्तदवस्थानादविनाशप्रसङ्गः ॥
किण्वादिदृष्टान्तदौस्थ्यम्<br>
यत्तु मदशक्तिवदित्युक्तम्—तत्रमदशक्तेर्दृष्टत्वात् अभ्युपगमः, न तु ज्ञानस्य तत्र दर्शनम् ॥</p>
<p>ननु ज्ञानमपि तदन्वयव्यतिरेकानुविधायि<sup id="fnref:50"><a href="#fn:50" class="footnote-ref" role="doc-noteref">50</a></sup> प्रायेण दृश्यते । भूतेष्वन्नपानाद्युपयोगपुष्टेषु पट्वी चेतना भवति, तद्विपर्यये विपर्ययः । ब्राह्मीघृताद्युपयोगसंस्कृते च कुमारशरीरे पटुप्रज्ञता जायते ॥</p>
<p>वर्षासु च स्वेदादिनाऽनतिदवीयसैव कालेन दध्याद्यवयवा एव चलन्तः पूतनादिक्रिमिरूपा<sup id="fnref:51"><a href="#fn:51" class="footnote-ref" role="doc-noteref">51</a></sup> उपलभ्यन्ते । चैतन्ये च गुरुलाघवव्यवहारोऽपि भूतातिशयसदसत्त्वकृतो भविष्यतीति भूतचैतन्यपक्ष एव युक्तियुक्तो लक्ष्यते ॥</p>
<p>नैतच्चारु—चेष्टेन्द्रियार्थाश्रयः शरीरं लक्ष्यते । तत्र तदनुग्रहात् इन्द्रियानुग्रहे सति पटुकरणत्वात् विषयग्रहणमपि पटुतरमिवभवति । न च विषयग्रहणादन्यच्चैतन्यं नाम ॥
चेतनानामभौतिकत्वम्<br>
एतेन ब्राह्मीघृतोपयोगोऽपि व्याख्यातः । व्यापकत्वादात्मनः सर्वत्र भावे सति भोगायतनत्वेन कदाचित् भूतावयवानां उपादानम् । अतः शुक्रशोणितादिवत् दध्यवयवान् विकृतानुपादास्यते । तथा च स्वेदजादिभेदेन बहुभेदो भूतसर्गः प्रवर्तते विचित्रकर्मपरिपाकापेक्षयेति यत्किञ्चिदेतत् । तस्मान्न सर्वथा भूतानां चैतन्यमिति सिद्धम् ॥
इन्द्रियचैतन्यवादनिरासः<br>
नापीन्द्रियाणि यथोक्तस्य ज्ञानादेः<sup id="fnref:52"><a href="#fn:52" class="footnote-ref" role="doc-noteref">52</a></sup> कार्यस्याश्रयतां प्रतिपद्यन्ते—</p>
<p>दर्शनस्पर्शनाभ्यामेकार्थग्रहणात् ॥  [न्या-सू-३-१-१]</p>
<p>“यमर्थमहमद्राक्षं चक्षुषा, तमेवैतर्हि स्पर्शनेन स्पृशामि”, “यमस्प्राक्ष”“स्पर्शनेन, तमधुना चक्षुषा पश्यामि” इति कतरदिन्द्रियमेवमनुसन्दधीत ? न चक्षुः, स्पर्शाविषयत्वात् । न त्वगिन्द्रियं, रूपाविषयत्वात् । तस्मादुभयविषयग्रहणसमर्थः कश्चिदनुसन्धाताऽस्तीति स इन्द्रियव्यतिरिक्तो गम्यते ॥
गुणगुणिभेदसिद्धिः<br>
अमुनैव प्रसङ्गेन रूपादिव्यतिरेकिणः ।<br>
वक्तव्या गुणिनः सिद्धिरेतद्बुद्धिनिबन्धना ॥</p>
<p>रूपादिषु स्वतन्त्रेषु<sup id="fnref:53"><a href="#fn:53" class="footnote-ref" role="doc-noteref">53</a></sup> न ह्येषप्रत्ययो भवेत् ।<br>
न रूपमस्य विषयः न स्पर्शो न च तद्द्वयम् ॥</p>
<p>अतश्च—न गुणव्यतिरिक्तो गुणी, भेदेनाग्रहणात्—इत्यसिद्धः परोक्तो हेतुः, भेदग्रहणस्य दर्शितत्वात् । वृत्तिविकल्पादीनां तु प्रतिसमाधानं सामान्यसमर्थनावसरे कथितम्,<sup id="fnref:54"><a href="#fn:54" class="footnote-ref" role="doc-noteref">54</a></sup> अवयविसिद्धौ वक्ष्यते चेत्यलमवान्तरचिन्तया ॥
इन्द्रियाणामनात्मत्वे हेत्वन्तराणि<br>
इतश्च नेन्द्रियाणां चैतन्यम्, करणत्वात्; वास्यादिवत् । भौतिकानि चेन्द्रियाणि वर्णयिष्यामः । तेन य एष भूतचैतन्यनिराकरणे न्यायो वर्णितः, स तेष्वपि योजनीयः ॥</p>
<p>अतश्चैवं—</p>
<p>इन्द्रियान्तरविकारात् ॥ न्या। सू। ३-१-१२ ॥</p>
<p>आम्रे हि चक्षुषा दृष्टे रसनिष्यन्दसुन्दरे ।<br>
रसनस्य विकारः स्यात् न दन्तोदकसम्प्लवः<sup id="fnref:55"><a href="#fn:55" class="footnote-ref" role="doc-noteref">55</a></sup> ॥</p>
<p>बहूनामिन्द्रियाणां च भिन्नाभिप्रायता भवेत् ।<br>
तेनैकत्रैव सन्ताने नानाचेतनता भवेत् ॥</p>
<p>अति तुच्छश्चायमिन्द्रियचैतन्यपक्ष इति किमत्र बहु लिख्यते ॥
मनश्चैतन्यवादनिरासः<br>
ननु ! मनस्तर्हि इच्छादेरधिष्ठानं भविष्यति । तद्धि नित्यमेकं सर्वविषयं, अभौतिकमिति न प्राक्तनदौषैः स्पृश्यते—उच्यते—मनसोऽपि तदाश्रयत्वमनुपन्नम् । कुतः ?</p>
<p>ज्ञातुर्ज्ञानसाधनोपपत्तेः सञ्ज्ञाभेदमात्रम् ॥ न्या। सू। ३-१-१७ ॥</p>
<p>मनसो हीच्छाद्याश्रयत्वे ज्ञानादौ कर्तृत्वात् तस्यापि बाह्यगन्धादिविषयज्ञानयौगपद्यानुपपत्तेः तद्ग्रहणकरणघ्राणाद्यधिष्ठानपटुना केन चिदान्तरसुखदुःखादिविषयग्राहिणा स्मृत्यादिक्रियाकारिणा च करणेन भवितव्यमिति तत्रात्मसञ्ज्ञा भवेत्, आत्मनि च कर्तरि मनस्सञ्ज्ञेति ॥
बाह्यान्तरकरणयोरावश्यकता<br>
न चास्य बाह्यकरणैः सिध्यन्ति सकलाः क्रियाः ।<br>
न च स्मृतिसुखेच्छादौ चक्षुरादीनि साधनम्<sup id="fnref:56"><a href="#fn:56" class="footnote-ref" role="doc-noteref">56</a></sup> ॥</p>
<p>तेनेच्छाकृतिसुखदुःखवेदनानां<br>
आधारो न खलु मनो न चेन्द्रियाणि ।<br>
देहोऽपि व्रजति न तत्समाश्रयत्वं<br>
तेनान्यं पुरुषमतः प्रकल्पयामः ॥</p>
<p>आत्मसाधने हेत्वन्तराणि<br>
दिक्प्रदर्शनमिदं कृतमिच्छा-<br>
द्वेषयत्नसुखदुःखमतीनाम् ।<br>
लिङ्गताकथनमात्मनि तत्र<br>
त्वस्ति हेतुनिवहो बहुरन्यः ॥</p>
<p>कर्तृप्रयोज्यता खलु दृष्टा दात्रादिकरणजातस्य<sup id="fnref:57"><a href="#fn:57" class="footnote-ref" role="doc-noteref">57</a></sup> ।<br>
त्वक्श्रोत्राद्यपि करणं तथैव कर्त्रा प्रयुज्येत ॥</p>
<p>हिताहितप्राप्तिविसर्गयोग्या<sup id="fnref:58"><a href="#fn:58" class="footnote-ref" role="doc-noteref">58</a></sup><br>
चेष्टा च दृष्टा नियता शरीरे ।<br>
तच्चेतनाधिष्ठितताममुष्य<br>
गन्त्रीरथादेरिव कल्पयामः ॥</p>
<p>प्राणादिमारुतानामन्तश्चलतां चलाचलगतीनाम् ।<br>
सहजनिजकर्मविकृतौ कारणमनुमीयते किञ्चित् ॥</p>
<p>इदं च देहादितरत्र दुर्लभं<br>
निरीक्ष्य वृद्धिक्षतभग्नरोहणम् ।<br>
ध्रुवं ग्रहस्येव गतिः प्रकल्पते<br>
निजाश्रयक्षेमपरायणो नरः ॥</p>
<p>मनसः ज्ञानसामान्यकरणत्वम्, अनात्मत्वं च<br>
युक्तं च नैव मनसा ह्यनधिष्ठितानां<br>
स्वार्थप्रमाकरणकौशलमिन्द्रियाणाम् ।<br>
स्यात् कश्चिदिष्टविषयानुगुणः प्रयत्नः<br>
यत् प्रेरितं समधितिष्ठति तानि, चेतः ॥</p>
<p>ज्ञानप्रयत्नादिमतोऽथ कस्य<br>
दृष्टान्तता स्यात् करणादिलिङ्गे ।<br>
कार्ये<sup id="fnref:59"><a href="#fn:59" class="footnote-ref" role="doc-noteref">59</a></sup> न नः पर्यनुयोग एषः<br>
सामान्यमात्रस्य तवापि सिद्धेः ॥</p>
<p>आत्मनित्यत्वावश्यकता<br>
प्रत्यक्षादिप्रमाणैर्यः व्यवहारः स चात्मना ।<br>
विना नित्येन नेत्येवं ततोऽप्येतस्य कल्पना ॥</p>
<p>यत् प्रत्यक्षं प्रत्यभिज्ञास्वभावं<br>
ज्ञात्रन्यत्वे तस्य न ह्यात्मलाभः ।<br>
ग्राह्यस्यैक्यं यद्वदर्थस्य तस्मात्<br>
सिध्यत्येवं ग्राहकस्यापि पुंसः ॥</p>
<p>अविनाभावग्रहणं लिङ्गज्ञानं तदन्वयस्मरणम् ।<br>
लिङ्गिप्रमितिरितीदं न बोद्धृभेदे प्रमाणं स्यात् ॥</p>
<p>ज्ञाते वनेचरमुखादतिदेशवाक्ये<br>
दृष्टे मृगे विपिनवर्तिनि गोसदृक्षे ।<br>
तत्सञ्ज्ञितामितिफलं लभते प्रमातृ-<br>
भेदे न चेदमुपमानमिति प्रतिष्ठम् ॥</p>
<p>वर्णानां श्रवणं क्रमेण समयस्मृत्या पदार्थग्रहः<br>
तत्संस्कारजमन्त्यवर्णकलनाकाले तदालोचनम् ।<br>
आकाङ्क्षादिनिबन्धनान्वयकृतं वाक्यार्थसम्पिण्डनं<br>
ज्ञात्रैकेन विनाऽतिदुर्घटमतो नित्यात्मसिद्धिर्ध्रुवा ॥</p>
<p>मयेदं पूर्वेद्युर्विहितमिदमन्येद्युरपरं<br>
विधातव्यं चेति श्रुतिकृषिवणिज्यादिषु जनाः ।<br>
यदेवं चेष्टन्ते निपुणमनुसन्धाय तदमी<br>
ध्रुवं सर्वावस्थानुगतमवगच्छन्ति पुरुषम् ॥</p>
<p>आत्मलक्षणज्ञानस्य फलम्<br>
इत्यात्मलक्षणमवादि यदेतदिच्छा-<br>
द्वेषप्रयत्नसुखदुःखसमाश्रयत्वम् ।<br>
तत्सङ्गिनं<sup id="fnref:60"><a href="#fn:60" class="footnote-ref" role="doc-noteref">60</a></sup> तदिह हेयतया व्यवस्येत्<br>
तद्विप्रयुक्तमधिगम्यतया मुमुक्षुः ॥</p>
<p>विज्ञानात्मवादोपक्षेपः<br>
अथो तथागताः प्राहुः किं पुंसा कल्पितेन वः ।<br>
ज्ञानमात्रेण<sup id="fnref:61"><a href="#fn:61" class="footnote-ref" role="doc-noteref">61</a></sup> पूर्वोक्तः व्यवहारः प्रसिद्ध्यति ॥</p>
<p>ज्ञानं किमात्मवन्नित्यं सौगतैरुपगम्यते ।<br>
प्राग्दर्शितानुसन्धानकामनादिक्रियाक्षमम् ॥</p>
<p>ज्ञानं बौद्धगृहे तावत् कुतो नित्यं भविष्यति ।<br>
अन्येऽपि सर्वे संस्काराः क्षणिका इति गृह्यताम् ॥</p>
<p>क्षणिकं चेष्यते कार्यं न क्वचित् किञ्चिदाश्रितम् ।<br>
स्वतन्त्रं ज्ञानमेवातः नान्यस्तेनानुमीयते ॥</p>
<p>इच्छादीनां ज्ञानरूपत्वम्<br>
ज्ञानस्य च प्रभेदोऽयं इच्छाद्वेषसुखादिकः ।<br>
न वस्त्वन्तरमित्येवं न ततोऽप्यन्यकल्पनम् ॥</p>
<p>गुणत्वमपि नास्त्यस्य यतोऽधिष्ठानकल्पना ।<br>
न गुणव्यतिरिक्तश्च गुणी नामास्ति कश्चन ॥</p>
<p>क्षणिकविज्ञानवादे स्मरणाद्युपपत्तिः<br>
निराश्रयेषु विज्ञानस्कन्धेषु<sup id="fnref:62"><a href="#fn:62" class="footnote-ref" role="doc-noteref">62</a></sup> क्षणभङ्गिषु ।<br>
कथं स्मृत्यादिकार्यं वा परलोकोऽपि वा कथम् ॥</p>
<p>सत्यपि परलोके कथमकृताभ्यागमकृतविप्रणाशौ पराक्रियेते ? येन हि ज्ञानेन चैत्यवन्दनादि कर्म कृतं, तस्य विनाशात् न तत्फलोपभोगः । यस्य च फलोपभोगः तेन न तत्कर्म कृतमिति—नैषदोषः—कार्यकारणभावस्य नियामकत्वात् । अनादिप्रबन्धप्रवृत्तो हि ज्ञानानां हेतुफलभाव  प्रवाहः । एष एव च सन्तान इत्युच्यते । तत्कृतश्चायं अनुसन्धानादिकार्यनियमः । सन्तानानादित्वात्, तदविच्छेदाच्च परलोकोऽपि न क्लिष्टकल्पनः ॥
सन्तानसाङ्कर्यनिरासः<br>
यद्यपि सन्तत्यन्तरपतितज्ञानजन्यमपि सन्तत्यन्तरे ज्ञानं दृश्यते,<sup id="fnref:63"><a href="#fn:63" class="footnote-ref" role="doc-noteref">63</a></sup> तथापि न तादृशकार्यकारणभावेन सन्तानव्यवहारः प्रतिसन्धानादिकार्यनिर्वाहो वा; किन्तु उपादानरूपतद्विशेषनिबन्धन एवैष निर्वहति नियमः । तस्मिन्नेव सति स्वरूपसन्तानविभागोऽवकल्पते ॥</p>
<p>स्मृतिवत्परिहर्तव्यौ कृतनाशाकृतागमौ ।<br>
तत्सन्तानोपसङ्क्रान्त्या कुसुमे बीजरागवत् ॥</p>
<p>आह च—
“
यस्मिन्नेव हि सन्ताने आहिता कर्मवासना ।<br>
फलं तत्रैव बध्नाति कार्पासे रक्तता यथा ॥</p>
<p>”<br>
यथा यस्मिन्नेव हि कार्पसबीजे वर्णः रक्तताख्यः कृतः, तस्यैव कुसुममपि रक्तम्, नान्यस्येति; तथा यस्मिन्नेव ज्ञानसन्ताने यादृशी कर्मवासना, तादृशं फलं तस्मिन्नेव सन्ताने भवति, नान्यस्मिन् ज्ञान इत्यर्थः । तथा च कृतहानाकृताभ्यागमदोषनिरासः ॥
आत्मनः नित्यत्वासम्भवः<br>
नित्यस्त्वात्माऽभ्युपगम्यमानः यदि सुखादिजन्मना विकृतिमनुभवति तदयं अनित्य एव चर्मादिवदुक्तः स्यात् । निर्विकारत्वे तु सताऽ  सता वा सुखदुःखादिना कर्मफलेन कस्तस्य विशेष इति कर्मवैफल्यमेव । तदुक्तम्—
“
वर्षातपाभ्यां किं व्योम्नः चर्मण्यस्ति तयोः फलम् ।<br>
चर्मोपमश्चेत् सोऽनित्यः खतुल्यश्चेदसत्फलः इति ॥</p>
<p>”<br>
तस्मादुत्सृज्यतामेषः मूर्धाभिषिक्तः प्रथमो मोहः आत्मग्रहो नाम । तन्निवृत्त्या चात्मीयग्रहोऽपि विरंस्यति “अहमेव न, किं मम” इति<sup id="fnref:64"><a href="#fn:64" class="footnote-ref" role="doc-noteref">64</a></sup> । तदिदमहङ्कारममकारग्रन्थिप्रहाणेन नैरात्म्यदर्शनमेव निर्वाणद्वार<sup id="fnref:65"><a href="#fn:65" class="footnote-ref" role="doc-noteref">65</a></sup> मबलम्ब्यताम् ॥
क्षणिकवादोपक्षेपः<br>
तस्य च मार्गः क्षणिकपदार्थनिश्चयः । क्षणिकेषु हि सर्वभावेषु निराश्रयेषु ज्ञानस्याप्याश्रयविरहात् कुतस्त्यमात्मकल्पनमिति ॥</p>
<p>कथं पुनरेषः सकलप्रमाणातीतः क्षणिकपदार्थवादः शक्यते शाक्यैरभ्युपगन्तुम् ॥</p>
<p>न खलु क्षणभाङ्गित्वे भावानामक्षजा मतिः ।<br>
प्रमाणं, क्षणिकाकारकल्पनोत्पत्यसम्भवात् ॥</p>
<p>अथवाप्यविनाभूतहेतुज्ञानोपपत्तितः ।<br>
न भूमिरनुमानस्य विकल्पनियतस्थितेः ॥</p>
<p>स्मरणप्रत्यभिज्ञाने प्रत्युत स्थैर्यसाधके ।<br>
एवं च वञ्चनामात्रं आशुनाशित्वदेशनाः ॥</p>
<p>क्षणिकत्वसाधनम्<br>
उच्यते—प्रत्यक्षगम्यं क्षणिकत्वं भवति, न भवतीत्येषं करिष्यते विचारः । अनुमानं तु सम्प्रत्येवाभिधीयते—सत्त्वात् क्षणिकाः पदार्था इति । सत्त्वं तावदर्थक्रियाकारित्वमुच्यते । यथोक्तम्  [प्र। वा। १-३-२] —
“
अर्थक्रियासमर्थं यत् तदेव परमार्थसत् इति ॥</p>
<p>”  सत्त्वस्वरूपं किम्<br>
सत्प्रत्ययगम्यत्वे हि सत्त्वे, केशोण्ड्रकादेरपि<sup id="fnref:66"><a href="#fn:66" class="footnote-ref" role="doc-noteref">66</a></sup> सत्त्वप्रसङ्गः । सत्ता सम्बन्धित्वे तु सत्त्वे, सामान्यादीनां तदसम्बन्धादसत्त्वं स्यात् । अर्थक्रियासामर्थ्यसत्त्वानुवर्ती च लौकिको व्यवहारः । सत्यपि पुत्रे तत्कार्यादर्शनात्—“अपुत्रा वयम्” इति व्यपदिशन्ति लौकिका । पुत्रादन्यस्मिन्नपि तत्कार्यकारिणि सति “सपुत्रा वयम्” इति च ब्रुवते । तस्मादर्थक्रियाकारित्वमेव सत्त्वम् ॥
सत्त्वस्य क्षणिकत्वसाधकत्वम्<br>
भवत्वेवं, तस्य तु कुत्र कथं वा क्षणिकत्वेन व्याप्तिग्रहणम् ? कुत्रेति यत् पृच्छसि, यत्र रोचते महाभागाय घटे, पटे वा गृह्यतां व्याप्तिः ॥</p>
<p>किं साध्यधर्मिण्येव व्याप्तिग्रहणमुपपद्यते ?</p>
<p>धीमन् ! कोऽत्र प्रमादः ? न हि दैवनिर्मितः कश्चित् साध्यधर्मी नाम । ग्रहीतुं शक्यते चेद्व्याप्तिः, यत्र तत्र सा गृह्यतामिति ॥
सत्त्वक्षणिकत्वयोः व्याप्तिः<br>
यत्तु कथमस्या ग्रहणमिति—तदुच्यते—भावानां हि सत्त्वं क्रमयौगपद्याभ्यां व्याप्तम् ॥</p>
<p>नित्येषु च पदार्थेषु<sup id="fnref:67"><a href="#fn:67" class="footnote-ref" role="doc-noteref">67</a></sup> व्यापकानुपलम्भनात् ।<br>
तद्व्याप्तमपि सत्त्वं हि बलात्तेभ्यो निवर्तते ॥</p>
<p>न च राशिस्तृतीयोऽस्ति<sup id="fnref:68"><a href="#fn:68" class="footnote-ref" role="doc-noteref">68</a></sup> तेन गत्यन्तरक्षयात् ।<br>
क्षणिकानेव तान् भावान् सत्त्वं समबलम्बते ॥</p>
<p>तच्च स्वग्राहकाद्बोधात् असन्दिग्धं प्रतीयते ।<br>
ज्ञानोत्पत्त्यैव तद्धेतोः असामर्थ्ये पराकृते ॥</p>
<p>असमर्थात्समुत्पादो दृश्यते न हि कस्यचित् ।<br>
शक्ताशक्तप्रसूतत्वे न तद्बोधोऽस्ति संशयः ॥</p>
<p>अत एव च तज्ज्ञानं प्रमाणं जगदुस्सदा ।<br>
स्वरूपे शक्तिजत्वे तु संशयादेरसम्भवात् ॥</p>
<p>किमिदं रजतं, उत शुक्तिकेति विशेषांशे संशेरतां नाम प्रमातारः; न तु सामर्थ्यं प्रति दोला<sup id="fnref:69"><a href="#fn:69" class="footnote-ref" role="doc-noteref">69</a></sup> काचित् सम्भवति—“किमिदं ज्ञानं समर्थेन जनितम् ? उत तदितरेण ?” इति । असमर्थस्य जनकत्वानुपपत्तेः । व्यापकानुपलम्भस्यापि व्याप्तिग्राहिणः स्वत एव प्रामाण्यम् । संशय विपर्ययोस्तत्राप्यभावात् ॥
नित्यपदार्थस्यासम्भवः<br>
कथं पुनर्नित्येषु पदार्थेषु सत्त्वव्यापकयोः क्रमयौगपद्ययोरनुपलम्भः ? उच्यते—नित्यो हि भावः क्रमेण वा कार्यं कुर्यात्, यौगपद्येन वा ? परस्परपरिहारव्यवस्थितात्मनां तृतीयप्रकारानुपपत्तेः ॥
क्रमशः कार्योत्पत्तिपक्षदूषणम्<br>
न तावत् क्रमेण, स हि समर्थो वा स्यात् ? असमर्थो वा स्यात् । समर्थश्चेत् किं क्रमेण ? समर्थस्य कालक्षेपायोगात् । असमर्थस्तु असमर्थत्वादेव न करोति किञ्चिदिति तस्यापि किं क्रमेण ?
सहकारिसान्निध्याद्यनुपपत्तिः<br>
सहकार्यपेक्षया करोतीति चेत्—न—असमर्थस्य सहकारिणाऽपि सामर्थ्याधानानुपपत्तेः । समर्थस्य स्वत एव सामर्थ्ये सति सहकारि वैयर्थ्यात् ॥</p>
<p>सहकारिसन्निधानेऽपि चास्य स्वरूपेण वा कर्तृत्वं स्यात्, पररूपेण वा ? स्वरूपस्य च प्रागपि भावात्, तस्य च कारकत्वात्,<sup id="fnref:70"><a href="#fn:70" class="footnote-ref" role="doc-noteref">70</a></sup> किं सहकारिणा । पररूपेण कर्तृत्वे—पूर्वरूपपरित्यागात्, तद्रूपान्तरापत्तेश्च क्षणिकत्वमापद्यते ॥
सहकारित्वमपि दुर्वचम्<br>
एवं सहकार्यपि समर्थासमर्थतया विकल्पनीयः । स्वतोऽस्य सामर्थ्येकिं परोपकारानुसरणदैन्येन ? असमर्थस्तु सचिवः किमागत्यापि तपस्वी करिष्यति ॥</p>
<p>किञ्च किञ्चित्करो वा सहकारी स्यात्, अकिञ्चित्करो वा ? अकिञ्चि त्करपक्षे सर्वः सर्वस्य सर्वत्र कार्ये साचिव्यमुपगच्छेत् । किञ्चित्करश्चेत् वक्तव्यं, किं करोतीति ॥</p>
<p>उपकारमिति चेत्, स उपक्रियमाणात् भिन्नः, अभिन्नो वा ? अभिन्न श्चेत्, स एव कृतः स्यात्<sup id="fnref:71"><a href="#fn:71" class="footnote-ref" role="doc-noteref">71</a></sup> । भेदे तस्य किमायातम्, यदसौ न पूर्ववदास्ते ॥</p>
<p>कार्यादपि<sup id="fnref:72"><a href="#fn:72" class="footnote-ref" role="doc-noteref">72</a></sup> भेदाभेदाभ्यां चिन्त्य उपकारः । न कार्याद्भिन्नः, अनुपलम्भात् । द्वयकरणाभावाच्च । कार्यादव्यतिरेके तूपकारे सहकारिणा क्रियमाणे कार्यमेव तेन कृतं स्यादिति मूलकारणानर्थक्यम् ॥
एकैकस्य कारकत्वासम्भवः<br>
ननु च एक एव भावः कारकः । स एव हि समर्थः । तदितरपदार्थसन्निधानं तु स्वहेतुवशादुपनीतमिति नोपालम्भमर्हति—नैतद्युक्तम् —एकस्य कदाचिदपि कारकत्वानुपलब्धेः तत्सामर्थ्यस्य दुरधिगमत्वात् । एवं ह्यसौ समर्थं उच्यते, यद्येकः कदाचित् कार्यमुत्पादयन् दृश्येत, न तु विस्मृत्यापि दृश्यते ॥</p>
<p>अथ कार्यस्यायं स्वभावः, यदेकस्मान्नोत्पद्यते, कारणं तु शक्तमेवेति—तदप्ययुक्तम्—कार्यस्वभावपराधीनत्वेन<sup id="fnref:73"><a href="#fn:73" class="footnote-ref" role="doc-noteref">73</a></sup> कारणस्य सामर्थ्य विरहप्रसङ्गात् । एवं ह्यसौ समर्थः कथ्येत, यदि कार्यस्वभावमनादृत्य स्वतन्त्र एक एव प्रसह्य कार्यं जनयेत् । न चैवं दृश्यते इति यत्किञ्चिदेतत् ॥
कारणे सामर्थ्यं दुरुपपादम्<br>
अथ समर्थमेव कारणम् । तस्य त्वयं स्वभावः, यत् सहसैव कार्यन्न करोति, कतिपयक्षणव्यवधाने तु कार्यं करोतीति । यद्येवं न कदाचित् कार्योत्पादः स्यात् । कार्यीत्पादसमयेऽपि कतिपयक्षणव्यवहितकार्यजननस्वभावानपयात् पुनः कतिपयक्षणावेक्षणं स्यात् । तेष्वपि कतिपयेषु क्षणेष्वतिक्रान्तेषु स एवास्य स्वभावस्तदवस्थ इति पुनरप्येवं भवेदिति कदा नाम—कार्यं जनयेत् । तदेवमादिदोषोपहतत्वात् न क्रमेण भावानामर्थक्रियासामर्थ्यम् ॥
यौगपद्यपक्षदूषणम्<br>
नापि युगपत्; लोके तथा व्यवहारादर्शनात् । युगपत् कृतकार्य स्यापि स्थिरस्य पुनरकरणे हेत्वभावः<sup id="fnref:74"><a href="#fn:74" class="footnote-ref" role="doc-noteref">74</a></sup> । पुनश्च कुर्वन्नपि भावः कार्यं न तदेव कुर्यात्, कृतस्य करणायोगात् । कार्यान्तरकरणे तु स एवायं पुनः क्रमपक्ष आपतेदित्येवं क्रमयौगपद्ये नित्येभ्यः पदार्थेभ्यः निवर्तेते । ते च निवर्तमाने सत्त्वस्य व्यापके इति सत्त्वं तेभ्य आदावेव निवर्तते । तेभ्यः प्रच्युतं सत्त्वं गत्यन्तरविरहात् क्षणिकेष्वेव निविशते ॥
सत्त्वक्षणिकत्वयोर्व्याप्तिग्रहणम्<br>
अतो यद्यपि कार्यहेतौ धूमाग्न्योरिव, स्वभावहेतावपि वा क्वचित् वृक्षत्वर्शिशपात्वयोरिव पूर्वमिह साध्यसाधनधर्मयोर्ग्रहणं धर्म्मन्तरे न वृत्तम्—तथापि साध्यधर्मिण्येव<sup id="fnref:75"><a href="#fn:75" class="footnote-ref" role="doc-noteref">75</a></sup> व्याप्तिग्रहणमुपपत्स्यते, विपक्षव्यावृत्तेः  सुपरिनिश्चितत्वात् । सैव च विपक्षाद्व्यावृत्तिः । स एव चास्य हेतोः स्वसाध्येनान्वयः । न ह्येवं सम्भवति, नित्येभ्यश्च व्यावृत्तं सत्त्वं, क्षणिकेषु च न निविष्टमिति; तृतीयराश्यभावात् । निराश्रयत्वानुपपत्तेश्च ॥</p>
<p>तदेवं क्वचिद्धर्मिणि व्याप्तौ गृहीताय—यदि स एव कदाचित् परं प्रति दृष्टान्तीक्रियते, तदैवं नाम भवतु, को दोष इति ॥
क्षणिकत्वानुमानेऽनवस्थापरिहारः<br>
ननु व्यापकानुपलब्धिः अनुमानम् । अनुमानेन चानुमानस्य व्याप्तिग्रहणेऽनवस्था ॥</p>
<p>नानवस्था, तावत्येव पर्यवसानात् । न हि व्यापकानुपलष्धेः अनुमानान्तरात् व्याप्तिनिश्चयः, किन्तु प्रत्यक्षविकल्पादेव । तदनया व्याप्तिनिश्चयात् सिद्धमेतत्—यत् सत्, तत् क्षणिकमिति ॥
क्षणिकत्वसाधकव्याप्तिग्रहणे पक्षान्तरम्<br>
अन्ये तु रीत्यन्तरेण व्याप्तिनिश्चयमाचक्षते । विरुद्धयोरेकपरिच्छेदेऽन्यतरनिवृत्तिरवश्यम्भाविनी, विरुद्धत्वादेव । विरुद्धे च सत्त्वनित्यत्वे<sup id="fnref:76"><a href="#fn:76" class="footnote-ref" role="doc-noteref">76</a></sup> पूर्वोक्तयैव नीत्या । सत्त्वं च विस्पष्टमुपलभ्यते भावानाम्— इति तदुपलम्भान्नित्यत्वनिवृत्तिः । नित्यत्वनिवृत्तिरेव क्षणिकत्वनिश्चयः, प्रकारान्तराभावात् ॥
नित्यत्वाग्रहणेऽपि व्यावृत्तिसिद्धिः<br>
ननु ! शीतोष्णयोः पृथगुपलम्भात् विरोधनिश्चये युक्त एकग्रहणे द्वितीयव्युदासः । इह तु सत्त्वमेवोपलभ्यते, न नित्यत्वमिति कथं तद्वि  रोधादितरव्यावृत्तिः—नैषदोषः—फृथगुभयानुपलम्भेऽपि सत्त्वसिद्ध्यैव नित्यत्वनिराससिद्धेः ॥
सत्त्वज्ञानस्य क्षणिकत्वे प्रमाणत्वम्<br>
कथमन्यषिया बुद्धिः अन्यमुदस्यति—उच्यते—</p>
<p>द्विचन्द्रदर्शनस्यैकशशभृद्बिम्बवेदिनी ।<br>
धीरतद्विषयत्वेऽपि यथा मिथ्यात्वकारणम् ॥</p>
<p>तथा स्थैर्यासमाविष्टा सामर्थ्यग्राहिणी मतिः ।<br>
स्थिरत्वाविषयत्वेऽपि तद्व्यवच्छेदकारिणी ॥</p>
<p>सत्त्वं नानास्वभावत्वं स्थैर्यमेकस्वभावता ।<br>
तयोर्विरोधो युक्त्याऽपि वक्तुं न हि न शक्यते ॥</p>
<p>तस्मात् सत्त्वप्रतीतिरेव नित्यत्वनिवृत्तिः, सैव च क्षणिकत्वव्याप्तिरिति सिद्धं सत्त्वात् क्षणिकत्वम् ॥
कारकत्वमेव क्षणिकत्वपर्यवसायि<br>
अपि च सर्वदा कार्यानुत्पादात् कारकावस्था नूनमेकक्षणस्थायिनी भावानामुपगन्तव्या । व्यापारावेशवशेन वा श्रोत्रियादिपक्षे,<sup id="fnref:77"><a href="#fn:77" class="footnote-ref" role="doc-noteref">77</a></sup> सहकार्यादिसन्निधनासादनेन वा नैयायिकपक्षे । कारकत्वं नाम वस्तुनः रूपं एकक्षणवृत्त्येव, कार्योत्पत्त्येव तत्कल्पनात् । ततः पूर्वमुत्तरकालं वा कारकत्वयोगात् । कारकत्वमेव परमार्थसत्, अकारकस्य ज्ञानजनकत्वाभावात् अस्तित्वमपि दुर्वचम् । अतश्च सर्ववादिभिरेव प्रायेण क्षणि  कत्वमिदमभ्युपगतमिति यश एव केवलं सौगताः पीतवन्तः । तस्मात् सिद्धं यत् कारकं, यच्च सत्, तत् क्षणिकमिति ॥
ध्वंसस्य हेत्वनपेक्षत्ववादः<br>
अतश्च—क्षणभङ्गिनो भावाः, प्रलयं प्रति हेत्वनपेक्षत्वात् । भावो हि स्वतो नश्वरात्मा भवेत्, तद्विपरीतो वा ?</p>
<p>विनश्वरस्वभावेऽस्मिन् कृतं प्रलयहेतुभिः ।<br>
अनश्वरस्वभावे हि कृतं प्रलयहेतुभिः<sup id="fnref:78"><a href="#fn:78" class="footnote-ref" role="doc-noteref">78</a></sup> ॥</p>
<p>क्व तर्हि मुद्गरादीनां व्यापारः ? विजातीयसन्ततिजन्मनीति ब्रूमः ॥</p>
<p>अभावस्तु तज्जन्यो<sup id="fnref:79"><a href="#fn:79" class="footnote-ref" role="doc-noteref">79</a></sup> न सम्भवत्येव, प्रमाणविरुद्धत्वात् । भावो हि स्वरूपेण न भवति, न त्वभावोऽप्यस्य भवतीति । स्वरूपं तु तस्य<sup id="fnref:80"><a href="#fn:80" class="footnote-ref" role="doc-noteref">80</a></sup> भवनात्मकं चेत्, सर्वदैव भवेदेव, न न भवेत् । अभवनात्मकं तु तदेव न भवेत्, परापेक्षाया अभावात् । न हि मुद्गरादिकारणान्तरसापेक्षः कुम्भादेर्विनाशो भवितुमर्हति; उत्पत्ताविव नाशेऽपि समर्थासमर्थभिन्नाभिन्नोपकारकारिसहकार्यादिविकल्पकलापानपायात् ॥
विनाशस्य विलम्बासहत्वम्<br>
अथ कतिपयक्षणव्यवहितविनाशस्वभावो भावः इष्यते—तर्हि प्राक्तननयेन कदाचिदपि न विनश्येत् । विनाशसमयेऽपि तत्स्वभावानपायेन पुनः कतिपयक्षणापेक्षणप्रसङ्गात् ॥</p>
<p>अपि च यदाऽपि तेन नष्टव्यं, तदाऽप्यस्य न स्वरूपादतिरिक्तः कश्चन विनाशहेतुरवतरति । तच्च स्वरूपं आद्येऽपि क्षणे तस्य तादृशमेवेति तदैव वा नश्येत्, न कदाचिद्वा ॥</p>
<p>अपमृत्योरपक्रान्तः तस्य चेत्प्रथमः क्षणः ।<br>
अविनाशिस्वभावत्वात् आस्तां युगशतान्यपि ॥</p>
<p>न चैवमभ्युपगम्यते । तस्मात् आत्मलाभाविनाभावी<sup id="fnref:81"><a href="#fn:81" class="footnote-ref" role="doc-noteref">81</a></sup> भावानां विनाश इति सिद्धः क्षणभङ्गः ॥
प्रत्यभिज्ञायाः क्षणिकवादप्रतिकूलत्वनिरासः<br>
यदपि क्षणभङ्गसाधकस्य पदार्थस्थैर्यावसायि प्रत्यभिज्ञानविज्ञानं अनुमानस्य बाधकमभिधीयते—तदपि न पेशलम्—अशिथिलप्रतिबन्धहेतौ बाधकस्य निरवकाशत्वात् । उक्तं हि—“बाधाविनाभावयोर्विरोधान्नैकत्र समावेशः” इति ॥</p>
<p>“अनुष्णस्तेजस्वी, कृतकत्वात्” इत्यत्रापि प्रतिबन्धवैधुर्यमेव साध्यसिद्धिं निरुणद्धि, नाध्यक्षबाध्यत्वम् ॥</p>
<p>अथवा किमनेन निर्बन्धेन ?</p>
<p>अग्निशैत्यानुमानादौ युक्तं प्रत्यक्षबाधनम् ।<br>
तस्य ह्यनन्यथासिद्धिः, इह त्वेतन्न युज्यते ॥</p>
<p>प्रत्यभिज्ञायाः अन्यथासिद्धत्वम्<br>
प्रत्यभिज्ञायाः क्षणभङ्गपक्षेऽपि सदृशपरापरक्षणगणप्रसवप्रतारितमतीनां उपपद्यमानत्वात् । एवञ्च सति—</p>
<p>यदि हि व्याप्तिशैथिल्यं सिद्धं किं प्रत्यभिज्ञया ।<br>
अथ न व्याप्तिशैथिल्यं सिद्धं किं प्रत्यभिज्ञया<sup id="fnref:82"><a href="#fn:82" class="footnote-ref" role="doc-noteref">82</a></sup> ॥</p>
<p>न चेत्थं प्रत्यभिज्ञैव व्याप्तिविप्लवकारणम्, इतरेतराश्रयप्रसङ्गात् । व्याप्तिविप्लवेनानुमाने न्यग्भूते प्रत्यभिज्ञा प्रमाणं भवति,—तस्यां च प्रमाणीभूतायां व्याप्तिवैधुर्यादनुमानाप्रामाण्यम् ॥</p>
<p>अनुमानप्रामाण्येऽपि समानो दोष<sup id="fnref:83"><a href="#fn:83" class="footnote-ref" role="doc-noteref">83</a></sup> इति चेत्—न—तस्य प्रतिबन्धमहिम्नैव प्रामाण्यसिद्धेः । न हि तस्य प्रत्यभिज्ञादौर्बल्यनिबन्धन प्रामाण्यम् ॥
प्रत्यभिज्ञास्वरूपविमर्शः<br>
अपि च केयं प्रत्यभिज्ञा नामेति नैपुण्येन निरूपयितुमर्हन्ति अत्रभवन्तः । किं “स एवायं स्तम्भः” इत्येकं ज्ञानम्, उत द्वे एते स्मृत्यनुभवज्ञाने ?</p>
<p>यद्येकं, तदस्य कारणं वाच्यम्, यत उत्पद्यते । नेन्द्रियम्, “सः” इत्यस्मिन्नंशे तस्यासामर्थ्यात् । न च संस्कारः, तस्यापि “अयं” इत्यंशे कौशलाभावात् ॥</p>
<p>उभाभ्यां न च सम्भूय तद्ज्ञानमुपजन्यते ।<br>
पृथक्पृथक् स्वकार्ये हि निर्ज्ञातं कौशलं तयोः ॥</p>
<p>संस्कारस्य स्मृतिरेव कार्यम्, इन्द्रियस्यानुभव एव । सम्भूय तु न ताभ्यामेकं कार्यमारभ्यते<sup id="fnref:84"><a href="#fn:84" class="footnote-ref" role="doc-noteref">84</a></sup> । न हि मृत्पिण्डतन्तुनिर्वत्येमेकं घटपटरूप  कार्यमुपलब्धम् । न चेन्द्रियं केवलमीदृशि कार्ये समर्थम् । यथासन्निहिताकारमात्रग्राह्यविषयकमिन्द्रियं प्रत्यभिज्ञानमातनोतीति विस्मयः । तस्मात् द्वे एते ज्ञाने, स इति स्मरणम्, अयमित्यनुभवः ॥
प्रत्यभिज्ञायाः ज्ञानद्वयरूपत्वम्<br>
स्मृतिः स्मर्तव्यविषया ग्रहणं ग्राह्यगोचरम् ।<br>
न तदैक्यपरामर्शि दृश्यते प्रत्ययान्तरम् ॥</p>
<p>यथा निरन्तरोत्पन्ने घटज्ञानपटस्मृती ।<br>
न तुल्यविषये तद्वत् एते अपि भविष्यतः ॥</p>
<p>प्रत्यभिज्ञाया एकज्ञानत्वेऽपि नेष्टसिद्धिः<br>
यद्वा भवतु नामेदं एकमेव हि वेदनम् ।<br>
तथापि कीदृशं वस्तु स्पृशतीति परीक्ष्यताम् ॥</p>
<p>अतीतकालयुक्तं चेत् स्मरणान्न विशिष्यते ।<br>
अनागतविशिष्टं चेत् सङ्कल्पप्रायमेव तत् ॥</p>
<p>वर्तमानैकनिष्ठं चेत् स्थिरत्वं तर्हि सुस्थितम्<sup id="fnref:85"><a href="#fn:85" class="footnote-ref" role="doc-noteref">85</a></sup> ।<br>
कालत्रयपरीतं चेत् विरोधात्तत्तु दुर्लभम् ॥</p>
<p>परस्परपरित्यागव्यवस्थितनिजात्मनाम् ।<br>
एकत्र न समावेशः कथं चिदुपपद्यते ॥</p>
<p>वर्तमानमात्रग्रहणे क्षणिकत्वसिद्धिः<br>
यथा हि—</p>
<p>नीलाभावाविनाभूतलोहिताद्यपसारणम् ।<br>
कुर्वता नीलबोधेन नीलं भवति निश्चितम् ॥</p>
<p>तद्वदिहापि—</p>
<p>तदभावाविनाभूत<sup id="fnref:86"><a href="#fn:86" class="footnote-ref" role="doc-noteref">86</a></sup> भूतकालाद्यपोहनम् ।<br>
विदधद्वर्तमानार्थज्ञानं तद्ग्राहितां<sup id="fnref:87"><a href="#fn:87" class="footnote-ref" role="doc-noteref">87</a></sup> व्रजेत् ॥</p>
<p>प्रत्यभिज्ञायाः अधिकविषयत्वाभावः<br>
एतेन पूर्वज्ञानविशिष्टार्थग्राहित्वं प्रत्यभिज्ञायाः प्रत्युक्तम् । पूर्वज्ञानस्येदानीमसत्त्वेन विशेषणत्वानुपपत्तेः । अगृहीतविशेषणायाश्च विशिष्टबुद्धेरभावात् ॥</p>
<p>अथ उपजननापायरहितवस्तुस्वरूपग्राहिणी प्रत्यभिज्ञेत्युच्यते— तदप्ययुक्तम्—वर्तमानैकनिष्ठतायाः प्रदर्शितत्वात् । भावानां च विनाशजन्मनोः वर्तमानो वा कालः—स्यात्, अन्यो वा ? तदन्यस्तावत् ग्रहीतुमशक्य इत्युक्तम् । वर्तमाने तु तदुत्पादविनाशकाले कथ्यमाने तद्ग्रहणात्तदविनाभूतौ भावानामुत्पादविनाशावपि गृहीतौ स्याताम् ॥</p>
<p>सेयं तपस्विनी स्थैर्यं प्रसाधयितुमागता ।<br>
प्रत्यभिज्ञा विनाशित्वं प्रतिष्ठाप्य गमिष्यति ॥</p>
<p>प्रत्यभिज्ञायाः सादृश्यादिविषयकत्वम्<br>
अपि च लूनपुनर्जातकेशनखादिषु सादृश्यात् दृश्यमाना प्रत्यभिज्ञा स्तम्भादिष्वपि तद्वदेव न स्थिरतामुपपादयेत् । तत्र बाधकयोगादिति चेत्—इहाप्युक्त एव बाधकः परस्परविरोधिभूतादिकालसमावेशस्यैकत्र र्घटत्वादिति । तस्मात् प्रत्यभिज्ञाप्रत्ययस्य बाधकस्याभावात् सिद्धमानुमानिकं भावानां क्षणिकत्वम् ॥
क्षणिकत्वस्य प्रत्यक्षगम्यत्वपक्षः<br>
अपरे पुनः प्रत्यक्षगम्यमेव क्षणिकत्वमाचक्षते ॥</p>
<p>नातीतानागतौ कालौ विचारयति चाक्षुषम् ।<br>
वर्तमानः क्षणश्चैकः इति तन्निष्ठमेव तत् ॥</p>
<p>यदि च वर्तमानताव्यतिरिक्तग्राहि प्रत्यक्षमिष्यते तद्वक्तव्यम्—कालद्वयविशिष्टवस्तुग्रहणे स्थिरत्वं सिद्ध्यति । तन्न सम्भवति । पूर्वकालविषयकस्योत्तरकालाविषयकत्वात् । उत्तरकालविषयकस्य पूर्वकालाधिकविषयकत्वात् ॥किं पूर्वविज्ञानमनागतकालावच्छिन्नपदार्थग्रहणनिपुणम्, उत उत्तरविज्ञान मतीतकालालिङ्गितभावाकलनकुशलमिति ॥</p>
<p>तत्र आद्यविज्ञानसमुपजननसमये तत्क्षणातिरिक्तभाविकालासन्निधानात् न तेन तद्ग्रहणम्, अनागतग्रहणे वा कथमागामिजन्मग्रहणं स्यात् ?</p>
<p>उत्तरविज्ञानप्रसवसमयेऽपि भूतकालस्य भूतत्वादेव न सन्निधानम्, असन्निहितभूतकालग्रहणे वा पूर्वजन्मग्रहणप्रसङ्गःन चेष्टापत्तिः, ग्रहणस्मरणयोरवैलक्षण्यप्रसङ्गात् ॥ ॥
वर्तमानकालस्य तत्क्षणमात्ररूपत्वम्<br>
अथ वर्तमानानुप्रवेशेन<sup id="fnref:88"><a href="#fn:88" class="footnote-ref" role="doc-noteref">88</a></sup> भूतभाविनोः कालयोः ग्रहणं मन्यसे— तर्हि वर्तमानानुप्रवेशात् वर्तमान एव स कालः गृहीतः स्यात्, न भूतः भावी वा ॥</p>
<p>अथ न कश्चिदेव कालः क्वचिद्गृह्यते, अर्थ एव केवलः प्रकाशत इति—तदयुक्तम्—तदनवच्छिन्नभावग्रहणस्य भवद्गृहे चानभ्युपगमात्<sup id="fnref:89"><a href="#fn:89" class="footnote-ref" role="doc-noteref">89</a></sup> ॥
प्रत्यक्षस्य वर्तमानविषयकत्वम्<br>
ननु कोऽयं कालो नाम शाक्यानां ? न कश्चित् वास्तवः, किन्तु काल्पनिक एव तद्व्यवहारः ॥</p>
<p>सर्वथेन्द्रियजं ज्ञानं वर्तमानैकगोचरम् ।<br>
पूर्वापरदशास्पर्शकौशलं नाबलम्बते ॥</p>
<p>वर्तमानश्च कियान् कालः ? एक एव क्षणस्ततः । पूर्वः क्षणोऽतीततां स्पृशति, उत्तरस्त्वनागतताम् ॥
वर्तमानकालस्य न विततत्वम्<br>
ननु च पचति, पठतीति वर्तमानोऽपि हि वितत एव कालः प्रतीयते —नैतत्सारम्—</p>
<p>न ह्यस्ति कालावयवी<sup id="fnref:90"><a href="#fn:90" class="footnote-ref" role="doc-noteref">90</a></sup> नानाक्षणगणात्मकः ।<br>
वर्तमानक्षणो दीर्घः इति बालिशभाषितम् ॥</p>
<p>क्षणसमुदायात्मकत्वे तु नानारूपत्वमेव तस्य भवेत् । अतीतानागतक्षणानुप्रवेशात् । तस्मादेकक्षणो वर्तमानः, स चात्यन्तमल्पीयानित्येवमेकक्षणपरीतार्थदर्शि चाक्षुषं ततः पूर्वमूर्ध्वं वा न पदार्थसत्तां गृह्णातीति क्षणिका एव भावाः ॥
प्रत्यक्षेण क्षणिकत्वग्रहणोपपादनम्<br>
ननु च वर्तमानक्षणात् पूर्वमूर्ध्वं वा तदस्तित्ववत् नास्तित्वमपि न गृहीतमेवेति कथं क्षणिकत्वम् ॥</p>
<p>क एवमाह ? न गृहीतं नास्तित्वम् ? अनुपलब्धेरेव नास्तित्वव्यवहारात् । उपलम्भो हि भावानां सत्ता, अनुपलम्भश्च नास्तित्वम् । दर्शनादर्शने एव सदसत्त्वयोर्लक्षणम् । तस्मात् क्षणान्तरे तदनुपलम्भात् नास्तित्वमेवेत्येवं क्षणिकत्वग्राहि प्रत्यक्षमिति स्थितम् ॥
प्रत्यभिज्ञाया विततकालाविषयकत्वम्<br>
ननु च प्रत्यभिज्ञातो दीर्घकालत्वनिश्चयः ।<br>
किमद्यापि न मुक्तोऽसि तत्प्रामाण्यकुतृष्णया ॥</p>
<p>परीक्षितं हि तस्याः स्वरूपं कार्य च कारणम् ।<br>
न शक्नोत्येव सा स्थैर्यं उपपादयितुं ध्रुवम् ॥</p>
<p>न पूर्वं नोत्तरं ज्ञानं ग्राहि कालान्तरस्थितेः ।<br>
तदिदं बोध्यमानोऽपि रागान्धो नावबुध्यसे ॥</p>
<p>पूर्वं हि ज्ञानं तत्कालमेव, उत्तरमपि स्वकालमेव वस्तु गृह्णाति; तु नास्त्येव ग्रहणम् । अग्रहणमेव हि मध्यमाहुः ॥
धारावाहिज्ञानस्याप्रामाणिकता<br>
नन्वविच्छिन्नदृष्टीनां न<sup id="fnref:91"><a href="#fn:91" class="footnote-ref" role="doc-noteref">91</a></sup> हि त्र्युट्यदवस्थितिः ।<br>
स्तम्भादिरवभातीति कथमेतस्य भङ्गिता ॥</p>
<p>नैतदेवम्—तत्राप्येकक्षणवृत्तित्वात् ज्ञानस्य । क्षणान्तरे तु ज्ञानमेव नास्ति तत्<sup id="fnref:92"><a href="#fn:92" class="footnote-ref" role="doc-noteref">92</a></sup> । तत् कस्याविच्छिन्नसत्ता ? कस्य त्रुटितसत्ता ? कस्य वा बाधकम् ?</p>
<p>ननु अस्त्येव क्षणान्तरे विज्ञानम्, अविच्छिन्नत्वाद्दृष्टेरिति चेत्— मैवम्—बुद्धेरदीर्घकालत्वात् ज्ञानान्तरोत्पाद एवासावित्यवधारयत्वायुष्मान् ॥</p>
<p>तस्माद्यथैव सन्तानवृत्त्या ज्ञानक्षणोदयः ।<br>
तथैवोत्पाद्यतामेषा स्तम्भक्षणपरम्परा ॥</p>
<p>ज्ञानस्य स्थिरत्वेऽपि न वस्तुस्थैर्यग्रहणम्<br>
सोऽयं अविच्छिन्नदृष्टीनां अत्रुटितपदार्थसत्ताग्रहणाभिमान इत्थमुत्थितः ॥</p>
<p>स्थिरेणापि न बोधेन दीर्घकालस्थितिग्रहः ।<br>
न ह्यसन्निहितग्राहि प्रत्यक्षमिति वर्णितम् ॥</p>
<p>तत्काले सन्निधिर्नास्ति क्षणयोर्भूतभाविनोः ।<br>
वर्तमानक्षणश्चैको न दीर्घत्वं प्रपद्यते ॥</p>
<p>तेन बुद्धेस्स्थिरत्वेऽपि स्थैयेमर्थस्य दुर्वचम् ।<br>
न त्वनन्तरया नीत्या तस्या<sup id="fnref:93"><a href="#fn:93" class="footnote-ref" role="doc-noteref">93</a></sup> अपि चिरं स्थितिः ॥</p>
<p>साऽपि हि स्वसंवेद्यत्वात् एकक्षणपरीतैव प्रकाशत इति । तस्मात् क्षणिकग्राहि प्रत्यक्षमिति सिद्धम् ॥
क्षणिकवादं प्रत्यनुमानं न प्रतिकूलम्<br>
ननु स्थैर्यं पदार्थानामनुमानात्प्रतीयते ।<br>
अन्वयव्यतिरेकाभ्यां मुद्गरादिर्विनाशकः ॥</p>
<p>निश्चीयते घटादीनां तेन पूर्वं तदागमात्<sup id="fnref:94"><a href="#fn:94" class="footnote-ref" role="doc-noteref">94</a></sup> ।<br>
विनाशरहितत्वेन सिद्धत्येषामवस्थितिः ॥</p>
<p>न—अनुपलम्भव्यतिरिक्तस्य हेतुमतः विनाशस्यानुपलब्धेः<sup id="fnref:95"><a href="#fn:95" class="footnote-ref" role="doc-noteref">95</a></sup> । उपलम्भ एवास्तित्वं भावानाम्, अनुपलम्भश्च नास्तित्वम् । न च घटानुपलब्धिः मुद्गरादिकार्या, ततः प्रागपि भावात् ॥
घटकालेऽपि घटानुपलम्भः<br>
ननु दृश्यानुपलब्धेः असत्त्वनिश्चयः । स च कपालकाल एव घटस्यावकल्पते । मध्ये त्वदर्शनं अन्यथाऽपि<sup id="fnref:96"><a href="#fn:96" class="footnote-ref" role="doc-noteref">96</a></sup> स्यादिति नादर्शनमात्रमेव  नास्तित्वम्—मैवम्—त्वदभिमते मध्येऽपि दृश्यस्यैव घटस्यानुपलम्भ<sup id="fnref:97"><a href="#fn:97" class="footnote-ref" role="doc-noteref">97</a></sup> इति तदाऽप्यस्य नास्तित्वमेव ॥</p>
<p>अथापि मध्ये सर्वेषां न घटानुपलम्भनम् ।<br>
तद्वत्कपालकालेऽपि सर्वेषामिति का प्रमा ॥</p>
<p>अनुभवस्सर्वेषां नैकरूपः<br>
यदहं न वेद्मि, तत् परोऽपि न वेदेति चेत्; तर्हि मध्येऽपि घटं सर्व एव न पश्येयुरिति नास्त्येवासौ कपालीभूतघटवत् । अपि च—</p>
<p>यदि<sup id="fnref:98"><a href="#fn:98" class="footnote-ref" role="doc-noteref">98</a></sup> यत्त्वं न जानासि तदन्योऽपि न मन्यते ।<br>
स्वजायाजघनस्पर्शसुखमप्येष मा ग्रहीत् ॥</p>
<p>यदि वा बुध्यसे यत्त्वं तदन्योऽप्यधिगच्छति ।<br>
त्वज्जायाजघनस्पर्शसुखमप्यधिगच्छतु ॥</p>
<p>तदलं ते परगृहवृत्तान्तचिन्तया । यत् पश्यसि तदस्तीति जानीहि यन्न पश्यसि तन्नास्तीति विद्धि । एवमनुपलम्भ एव भावानां विनाश इति न तस्य मुद्गरादिकार्यत्वम् । अतोऽनुमानमपि न स्थैर्यसाधकम् । तस्माद्यथोक्तक्रमेण प्रत्यक्षमेव क्षणिकपदार्थपरिच्छेदीति स्थितम् ॥
क्षणिकवादे दोषोद्धारः<br>
स्मरणप्रत्यभिज्ञानस्वकर्मफलभोक्तृताः ।<br>
क्षणिकत्वेऽपि कथिताः कार्यकारणभावतः ॥</p>
<p>तदेवमुपपन्नेयं गृह्यतां क्षणभङ्गिता ।<br>
त्यज्यतां दीर्घसंस्कारकारणं स्थिरताग्रहः ॥</p>
<p>क्षणभङ्गनिरासोपक्रमः<br>
अत्राभिधीयते नैव प्रमाणद्वयमप्यदः ।<br>
भावानां क्षणभङ्गित्वं उपपादयितुं क्षमम् ॥</p>
<p>सत्त्वं नार्थक्रियाकारित्वम्<br>
अर्थक्रियासमर्थत्वं सत्त्वं यत्तावदुच्यते ।<br>
तदसत्कूटहेमादिव्यभिचारावधारणात्<sup id="fnref:99"><a href="#fn:99" class="footnote-ref" role="doc-noteref">99</a></sup> ॥</p>
<p>किन्त्वबाधितसद्बुद्धिगम्यता सत्त्वभिष्यते ।<br>
सदसद्व्यपदेशस्तु पुत्रादावौपचारिकः ॥</p>
<p>एवं च बाधकाभावपर्येषणपरायणम् ।<br>
न सत्त्वग्राहकं ज्ञानं स्वतः प्रामाण्यमर्हति ॥</p>
<p>सत्त्वे च संशयोऽप्यस्ति सकलप्राणिसाक्षिकः ।<br>
उपलब्ध्यव्यवस्थात इत्येवं वर्णयिष्यते ॥</p>
<p>क्षणिकस्यार्थक्रियाकारित्वासम्भवः<br>
अर्थक्रियासमर्थत्वं त्वदुक्तं सत्त्वमस्तु वा ।<br>
तदपि व्याप्तिशून्यत्वान्न हेतुर्गन्धवत्त्ववत् ॥</p>
<p>क्षणिकस्यापि भावस्य सत्त्वं नास्त्येव सोऽपि हि ।<br>
क्रमेण युगपद्वाऽपि न कार्यकरणक्षमः ॥</p>
<p>क्षणिकस्य क्रमः कीदृग्युपत्करणे पुनः ।<br>
एकवस्तुक्षणस्यापि रूपभेदः प्रसज्यते ॥</p>
<p>कार्याण्येकेन रूपेण भिन्नानि जनयेत्कथम् ।<br>
रूपभेदविरोधात्तु वस्तुनो नास्तिता भवेत् ॥</p>
<p>क्षणिकवादस्य दुर्वचत्वम्<br>
स्थिते च वस्तुसद्भावे<sup id="fnref:100"><a href="#fn:100" class="footnote-ref" role="doc-noteref">100</a></sup> क्षणिकत्वं परीक्ष्यते ।<br>
तदसत्त्वे तु तच्चिन्ता व्योम्नि रोमन्थकेलिवत् ॥</p>
<p>ज्ञाने क्षणिकचिन्ता चेत् किं तस्यापि पराकृतौ ।<br>
वहन्त्येतानि शास्त्राणि ज्ञेयाभावे च तत्कुतः ॥</p>
<p>क्षणिकवादे कार्यानुपपत्तिः<br>
अपि च—क्षणिकत्वपक्षे किमेकस्मादेकोत्पादः ? उत बहुभ्य एकोत्पत्तिः ? अथैकस्मादनेकनिष्पत्तिः ? आहोस्वित् बहुभ्यो बहुसम्भवः ? इति परीक्षणीयम् ॥</p>
<p>न तावदेकस्मादेकोत्पत्तिः, अलौकिकत्वात् । एकस्मादप्यग्नेः भस्मधूमेन्धनविकाराद्यनेकप्रकारकार्यकलापोत्पाददर्शनात् । कार्यसिद्धये च सर्वत्र सहकारिसन्निधापनप्रयत्नदर्शनात्, “न वै किञ्चिदेकं जनकम्” इति ग्रन्थविरोधाच्च ॥
एकस्मात्कारणादनेककार्यासम्भवः<br>
एतेन तृतीयः पक्षः निरस्तः एकस्मादनेकोत्पत्तिरिति । एकश्च नैकं जनयत् क्रमेण जनयेत्, युगपद्वा ? न क्रमेण, स्थेर्यप्रसङ्गात् ॥  न यगपत्, अदृष्टत्वात् । एकस्य चानेककार्यकरणशक्तियोगेन तद्भेदान्नानात्वप्रसङ्गः ॥</p>
<p>विरुद्धधर्मयोगेऽपि यदि चैकत्वमिष्यते ।<br>
अनेकक्षणयोगेऽपि भाव एक उपेयताम्<sup id="fnref:101"><a href="#fn:101" class="footnote-ref" role="doc-noteref">101</a></sup> ॥</p>
<p>बहुभिः कारणैरेकाकार्यस्याप्यसम्भवः<br>
अथ बहुभ्य एकोत्पादनमिति पक्ष आश्रीयते—तद्वक्तव्यम्—किं तदेकं कार्यम् ? कैर्वा बहुभिरुत्पाद्यते इति । न ह्यस्माकमिव भवतां अनेकोपायनिबहनिर्मितं अवयविस्वरूपं कार्यमस्ति; सञ्चितैः सञ्चिता एव जन्यन्त इत्यभ्युपगमात्<sup id="fnref:102"><a href="#fn:102" class="footnote-ref" role="doc-noteref">102</a></sup> ॥</p>
<p>यदि चानेककारणकार्यमेकमुच्यते तदस्य कारणभेदोपनतस्वभावनानात्वयोगात् एकत्वमेव तावद्विरुध्यते । अन्यथात्वे हि न कारणाधीनं भावानां रूपमित्याकस्मिकत्वप्रसङ्गः । कारणभेदापादितनानात्वस्यापि यदि चैकत्वं, तदैकस्य नानाकालयोगिनोऽप्येकत्वं स्यात् । असत्त्वं वा भिन्नस्वभावस्य वस्तुन इति पूर्ववत् वक्तव्यम् ॥
बौद्धमते ग्राह्यग्राहकभावानुपपत्तिः<br>
लोचनालोकमनस्कारादिकारणभेदे<sup id="fnref:103"><a href="#fn:103" class="footnote-ref" role="doc-noteref">103</a></sup> कार्यमप्येकरूपं ज्ञानं इति चेन्न— तस्य भवन्मते विषयाकारग्राहकत्वस्वसंवेदनरूपभेदात् । निराकारज्ञानवादिनो हि बौद्धस्य प्रतिकर्मव्यवस्था न सिध्यति, जनकस्य कर्मणः  प्रतिभासे स्थैर्यप्रसङ्गात्, एकसामग्र्यधीनत्वपक्षस्य चासम्भवात्<sup id="fnref:104"><a href="#fn:104" class="footnote-ref" role="doc-noteref">104</a></sup> । सम्भवेऽपि वा ग्राह्यनियमनिमित्ताभावादिति<sup id="fnref:105"><a href="#fn:105" class="footnote-ref" role="doc-noteref">105</a></sup> ॥
बहुभ्यो बहुसम्भवदूषणम्<br>
अथोच्यते—किमनभ्युपगतपक्षोपमर्दनेन । बहुभ्यो बहुसम्भव इत्येष एव नः पक्षः । सन्तानवृत्त्या वर्तमाना पूर्वसामग्री सरूपामुत्तरसामग्रीमारभते । विजातीयकारणानुप्रवेशे तु विरूपामिति ॥</p>
<p>अथ केयं सामग्री नाम ? न समग्रेभ्यो भिन्ना, पृथगनुपलम्भात् । अव्यतिरेके तु समग्र एव सामग्री । तत्र पूर्वसमुदायेन उत्तरसमुदायारम्भे तदन्तर्गतं समुदायिनमेकमेक एवोत्पादयेत्, एकं वा सर्वे सम्भूयेति ॥</p>
<p>तत्र आद्ये पक्षे सैवेयमेकस्मादेकोत्पत्तिरुक्ता स्यात् । सा च प्रतिषिद्धा ॥
कार्यसाङ्कर्यप्रसङ्गस्तन्मते<br>
अथैकैकसमुदायिनिष्पत्तौ सर्वसमुदायिनां व्यापारः—स तु क्रमेण वा, यैगपद्येन वा ? तत्र क्रमपक्षे क्षणिकत्वहानिः । ये हि तत्र पञ्चषास्समुदायिनः क्षणाः वर्तन्ते, ते एकं तमुत्पाद्य पुनरपरमारभेरन्, पुनरन्यमिति तावत्कालप्रतीक्षणादक्षणिकत्वम् ॥</p>
<p>अथ युगपदेव सर्वनिष्पत्तौ सर्वे व्याप्रियन्ते, तर्हि निकुरुम्बरूपमेव कार्यं निकुरुम्बरूपादेव कारणादुत्पन्नमिति, कारणविवेकनियमाभावात् रूपरसादिप्रविभागो न स्यात् । इदं रूपं, एष रसः इति कथं निश्ची  यते ? चित्रेण चित्रमुत्पादितमिति सर्वं रूपं स्यात् । सर्वो वा रसः । यद्वा न रूपं, न रसः, अन्यदेव किञ्चद्वस्त्वन्तरं तत् स्यात् ॥
कारणेषु वैलक्षण्यमपि तन्मते दुर्वचम्<br>
अथोच्यते—यद्यपि रूपरसादिसामग्री तत्सामग्र्या एव जनिका,<sup id="fnref:106"><a href="#fn:106" class="footnote-ref" role="doc-noteref">106</a></sup> तथापि क्वचित् किञ्चिदुपादानकारणं, इतरत्सहकारि कारणम् । तत्र रूपक्षणनिष्पत्तौ रूपस्योपादानकारणत्वात् इतरेषां च सहकारिकारणत्वात् न पदार्थसङ्कर इति—तदयुक्तम्—सर्वथा कारणत्वानपायात् ॥
अस्मिन् पक्षे स्थैर्यापत्तिः<br>
अपि च येन स्वरूपेण रूपस्य रूपं प्रत्युपादानकारणता, तेनैव यदि रसं प्रति सहकारिकारणता तदा पुनरपि रूपरसयोरविशेषः । अथान्येन रूपेण रूपस्य रूपोपादानता, अन्येन च रससहकारितेति, तर्हि स्वभाव भेदान्नानात्वम्, नानत्वे च स्थैर्यम्, असत्त्वं वेत्युक्तम्—</p>
<p>अथ नास्त्यनयोः किञ्चिद्विरुद्धत्वं स्वभावयोः ।<br>
कथं बौद्धगृहे जातस्त्वमेवमभिभाषसे<sup id="fnref:107"><a href="#fn:107" class="footnote-ref" role="doc-noteref">107</a></sup> ॥</p>
<p>भावानां परस्परपरिहारव्यवस्थितरुपत्वादस्त्येवैषां लक्षणिको<sup id="fnref:108"><a href="#fn:108" class="footnote-ref" role="doc-noteref">108</a></sup> विरोधः ॥
क्षणिकवादे कारणविशेषव्यवस्थापनं दुकरम्<br>
अपि च क्षणिकत्वे पदार्थानां, इदमत्रोपादानकारणं, इदं सहकारिकारणमिति विशेषोऽपि दुरवगमः । तथा हि—किमिदमुपादानं नाम ? किं स्वसन्तानविनाशेन बीजादिवत् कार्यजनकमुपादानम्, उत स्वविशेषसमर्पणेनोत्पादकमिति । यदि पूर्वः पक्षः, परलोकचर्चा चार्वाकवदुपेक्षिता स्यात्<sup id="fnref:109"><a href="#fn:109" class="footnote-ref" role="doc-noteref">109</a></sup> । ज्ञानसन्तानविनाशेन ज्ञानान्तरारम्भप्रसङ्गात् ॥</p>
<p>स्वविशेषार्पणपक्षेऽपि सर्वविशेषार्पणं वा स्यात्, कतिपयविशेषार्पणं वा ? सर्वविशेषार्पणे निर्विकल्पज्ञानं सविकल्पकस्य नोपादानकारणं स्यात्<sup id="fnref:110"><a href="#fn:110" class="footnote-ref" role="doc-noteref">110</a></sup> ॥
क्षणिकवादे हेतुदर्शनं व्याप्तिस्मारकं न स्यात्<br>
लिङ्गदर्शनजन्या च प्रतिबन्धस्मृतिः कथम् ।<br>
कथं वा रसविज्ञानं रूपज्ञानादनन्तरम् ॥</p>
<p>सन्तानभूयस्त्वाद्भविष्यतीति<sup id="fnref:111"><a href="#fn:111" class="footnote-ref" role="doc-noteref">111</a></sup> चेत्—न—एकप्रमात्रधीनप्रतिसन्धानौ पनिबन्धनव्यवहारप्रतिबन्धविप्लवप्रसङ्गात् । नित्यमेकमात्मानमन्तरेण सन्तानैकतायामपि तावदसौ व्यवहारो नावकल्पते । किमुतैकत्रैव देवदत्तसन्तानभूयस्त्वे सतीति ॥</p>
<p>कतिपयविशेषार्पणेन तु यद्युपादानता, तदानीं रूपमपि ज्ञानोपादान कारणतां प्रतिपद्येत । तस्मान्नोपादानकारणं नाम किञ्चित् । तन्निरासेन च तद्वैलक्षण्यलक्ष्यमाणस्वरूपस्य सहकारिणोऽपि व्युदासो वेदितव्यः ॥
सहकार्यधीनत्वे स्थैर्यसिद्धिः<br>
अपि च—</p>
<p>प्रतिक्षिपसि मत्पक्षे सर्वथा सहकारिणम् ।<br>
स्वयं चाङ्गीकरोषीति, भिक्षो ! रागीव लक्ष्यसे ॥</p>
<p>भिन्नाभिन्नोपकारादिविकल्पास्त्वत्प्रकल्पिताः ।<br>
सहकारिप्रतिक्षेपकारिणः क्वाधुना गताः ? ॥</p>
<p>आ<sup id="fnref:112"><a href="#fn:112" class="footnote-ref" role="doc-noteref">112</a></sup> ! ज्ञातं युक्तिशक्त्यैषः युष्माभिरुपकल्पितः ।<br>
दोषो न बाधते युष्मान् मन्त्रोत्थापितसर्पवत् ॥</p>
<p>क्षणिकावादे कार्यकरणभावासिद्धिः<br>
अथवा—तिष्ठतु तावदुपादानसहकारिकारणविवेकः ! कार्यकारणभाव एषः भदन्तसिद्धान्ते दुरुपपादः । परोत्पत्तावव्याप्रियमाणमेव यदि कारणमुच्यते सर्वं सर्वस्य कारणं स्यात् ॥</p>
<p>न चालब्धात्मनस्तस्य<sup id="fnref:113"><a href="#fn:113" class="footnote-ref" role="doc-noteref">113</a></sup> व्यापारः परजन्मनि ।<br>
लब्धात्मनस्तु व्यापारे स्थितिस्सिद्धा क्षणान्तरे ॥</p>
<p>आनन्तर्यमात्रं न कारणत्वगमकम्<br>
अथ ब्रूयात्—इदं प्रतीत्य इदं प्रतीयते इति इदम्प्रत्ययतामात्रमेव<sup id="fnref:114"><a href="#fn:114" class="footnote-ref" role="doc-noteref">114</a></sup> कार्यकारणभाव इति—तथापि लब्धात्मनः क्षणस्य प्रतीतिरिति द्वितीयक्षणावस्थानमपरिहार्यमेव ॥</p>
<p>न चानन्तर्यमात्रेण कार्यकारणग्रहः ।<br>
अहेतुफलभावेऽपि<sup id="fnref:115"><a href="#fn:115" class="footnote-ref" role="doc-noteref">115</a></sup> तथाऽनन्तर्यदर्शनात् ॥</p>
<p>व्यापारस्तु परोत्पत्तौ नास्त्येव क्षणभङ्गिनः ।<br>
न वर्तमानकालस्य न भूतस्य न भाविनः ॥</p>
<p>तुलादृष्टान्तवैरूप्यम्<br>
अथ मन्येथा यथा तुलान्तयोर्नामोन्नामौ भवतः,<sup id="fnref:116"><a href="#fn:116" class="footnote-ref" role="doc-noteref">116</a></sup> एवं पूर्वोत्तरयोः क्षणयोः नाशोत्पादावित्येवं पूर्वक्षणविनाशेनोत्तरक्षणनिवृत्तेः इयतैव तौ कार्यकारणभावमश्नुवीयातामिति—एतदप्यमनोरमम्—न ह्ययमायुष्मता सम्यगवधृतस्तुलादृष्टान्तः ॥</p>
<p>तत्रान्यदेव हेमादि नामोन्नामनिबन्धनम् ।<br>
उन्नामो न तु नामेन तेन वा स विधीयते ॥</p>
<p>इह हि न पूर्वेण क्षणेन, नापि तद्विनाशेनोत्तरः क्षण उत्पद्यते । न च हेमस्थानीयमिहान्यदस्तीत्यनुत्पाद एवावशिष्यते ॥</p>
<p>सर्वथा परनिष्पत्तौ निर्व्यापारं न कारणम् ।<br>
सव्यापारस्य कर्तृत्वे क्षणिकत्वं तु दुर्घटम् ॥</p>
<p>इथं च सत्त्वं व्यावृत्तं क्षणिकेभ्यो विशेषतः ।<br>
तेनासाधारणत्वेन यायात्संशयहेतुताम् ॥</p>
<p>सत्त्वं क्षणिकत्वविरुद्धस्यैव साधकम्<br>
अथवा लब्धात्मनः पदार्थस्य परोत्पत्तौ व्याप्रियमाणत्वेन कारकत्वावधारणात्, द्वित्रक्षणस्थायित्वमवश्यमनन्तरनीत्या भवेदिति प्रत्युत सत्त्वादक्षणिकत्वसिद्धेः विरुद्धोऽयं हेतुः ॥</p>
<p>अतश्चैवं, नित्यानामेवार्थक्रियाकारित्वोपपत्तेः समवाय्यसमवायिनिमित्तभेदेन त्रिविधा कार्यकारणसामग्री परस्परसंसर्गमागत्य यथासन्निधानं कार्यं प्रसूत इति कृतं क्रमयौगपद्यविकल्पैस्तावकैः । यदैवाविकलसंसर्गा सामग्री तदैव कार्योत्पत्तिः ॥
कार्याणां क्रमादेवोत्पत्तिः<br>
अत<sup id="fnref:117"><a href="#fn:117" class="footnote-ref" role="doc-noteref">117</a></sup> एव च कार्याणां युगपन्न समुद्भवः ।<br>
न चापि कारणं नित्यं सामग्री न हि सर्वदा ॥</p>
<p>प्राणिकर्मविपाकोऽपि<sup id="fnref:118"><a href="#fn:118" class="footnote-ref" role="doc-noteref">118</a></sup> सामग्यन्तर्गतोऽस्ति नः ।<br>
सर्वस्य सुखदुःखादिहेतोस्तदुपपादनात् ॥</p>
<p>न च समग्रव्यतिरेकाव्यतिरेकविकल्पः अस्मत्पक्षे सामग्रीं अपबा धते; समग्रधर्मत्वात् सामग्र्याः । समग्रापेक्षया च सामग्र्या एव च तमबर्थातिशययोगात् करणमिति प्रमाणसामान्यलक्षणे वर्णितमेतत् ॥
कारणानां प्रत्येकसामर्थ्यप्रश्नोऽपि व्यर्थः<br>
समर्थत्वासमर्थत्वविकल्पोऽपि न सङ्गतः ।<br>
सामग्र्या एव सामर्थ्यं ततः कार्यस्य दर्शनात् ॥</p>
<p>तदन्तर्गतस्य तु कारकजातस्य शकटाद्यङ्गस्येव सामर्थ्यं यावत्, तावदभ्युपगतमेव तदपेक्षस्य सामग्र्याः साधकतमत्वस्य निर्वहणात् । न हि भवति कृष्णाच्छुक्लतर<sup id="fnref:119"><a href="#fn:119" class="footnote-ref" role="doc-noteref">119</a></sup> इति ॥</p>
<p>अविकलं तु सामग्र्या एव सामर्थ्यं, यदनन्तरं कार्यनिष्पत्तिरिति कार्यनिष्पत्तिदर्शनादेवावगम्यते ॥
कारकत्वं न क्षणिकम्<br>
यदपि एकक्षणस्थायि कारकं स्यादित्युद्धोषितं परैः—तदप्यसत्— कार्यनिष्पत्तिपर्यन्तत्वादवस्थानस्य । एकेन च क्षणैन कार्यनिष्पत्तेरघटमानत्वात् । कार्यनिष्पत्तेरूर्ध्वं तु सामग्री विप्लवते<sup id="fnref:120"><a href="#fn:120" class="footnote-ref" role="doc-noteref">120</a></sup> न समग्राणिः तेषामेकैकशः क्वचित्क्वचिदुपलम्भात् चक्रसूत्रदण्डादीनाम् । इत्थं स्थिराणामेव पदार्थानां अर्थक्रियासामर्थ्यः समर्थिसमिति न ततः क्षणभङ्गसिद्धिः ॥</p>
<p>एवञ्च सत्त्वनित्यत्वयोः विरोधात्—सत्त्वप्रतीत्यैव एकचन्द्रबुद्धिवत् तदितरनिराकरणमित्यादि यत् प्रलपितं तत् प्रतिक्षिप्तं भवति ॥
ध्वंसस्यानपेक्षत्वनिराकरणम्<br>
यदप्यभाणि नाशं प्रत्यनपेक्षत्वात् क्षणिकाः पदार्था इति—तदपि यत्किञ्चित्—दण्डादिव्यवहारान्वयव्यतिरेकानुविधायिनस्तत्कार्यस्य घटाद्यभावस्य विस्तरतः प्रमाणचिन्ताऽवसरे प्रसाधितत्वात् । प्रध्वंसाभावश्च विनाश इत्युच्यते ॥</p>
<p>नश्वरानश्वरत्वादिविकल्पास्तु न साधवः ।<br>
सामग्र्यधीनः प्रध्वंसः भावानामात्मलाभवत्<sup id="fnref:121"><a href="#fn:121" class="footnote-ref" role="doc-noteref">121</a></sup> ॥</p>
<p>मुद्गरादिसामग्र्या घटस्य किं क्रियते ? मृत्पिण्डादिसामग्र्या किमस्य क्रियते ? आत्मलाभ इति चेत्, अनयाऽप्यात्महानं करिष्यते ॥
भावाभावयोरुभयोरपि हेत्वधीनत्वम्<br>
ननु ! नश्वरश्चेत्<sup id="fnref:122"><a href="#fn:122" class="footnote-ref" role="doc-noteref">122</a></sup> तत्कारणमफलम्, अनश्वरत्वे त्वशक्तमिति— उत्पत्तावपि तुल्योऽयं प्रलापः । भवनस्वभावश्चेत् घटः स्वत एव भवति, किं दण्डादिकारकसामग्र्या ? अभवनस्वभावस्तु कर्तुमशक्यः, खरविषाणवदिति ॥</p>
<p>कारकव्यापारकार्यत्वदर्शनात् अपर्यनुयोग एष इति चेत्, विनाशे च समः समाधिः, उत्पत्तिवत् विनाशस्यापि कारकान्वयव्यतिरेकानुविधायित्वात् ॥</p>
<p>तस्मादुत्पन्नमात्रस्य विनाशो नास्ति वस्तुनः ।<br>
आविनाशकसद्भावादवस्थानमिति स्थितिः ॥</p>
<p>घटादीनां नित्यत्वापादनपरिहारः<br>
ननु ! सापेक्षाणां भावानां<sup id="fnref:123"><a href="#fn:123" class="footnote-ref" role="doc-noteref">123</a></sup> नावश्यम्भाविता भवेदिति घटस्य विनाशहेतुर्नोपनिपतेदपि कदाचित्—इत्येवमसौ<sup id="fnref:124"><a href="#fn:124" class="footnote-ref" role="doc-noteref">124</a></sup> किं नित्य एव भवत्विति —अहो ! महान् प्रमादः, उत्सन्नाः प्रजाः, पतितो महान् वज्राशनिः, दुष्परिहरोऽयं दोष उत्थितः । यदि घटो नित्यो भवेत्, एष कालाग्निरुद्र इव त्रिभुवनमपि भस्मीकुर्यात् ॥
घटादीनां सावयवत्वेन नाशावश्यम्भावः<br>
अपि च, रे मूढ ! सावयवस्य, आश्रितस्य कार्यस्य च नूनमवयवविभागात्—आश्रयविनाशाद्वा यदा कदाचिद्भवितव्यमेव विनाशेनेति कस्तन्नित्यत्वशङ्कावसरः ? तथा हि न रामाभिषेककलशमद्य यावदनु वर्तमानमीश्वरवेश्मन्यपि पश्यति लोक इत्यवश्यम्भावी तस्य विनाशहेतुः । तस्मात् सहेतुको विनाश इति न स्वत एव विनश्वरा भावाः ॥
वस्तुस्थैर्यं प्रत्यक्षसिद्धम्<br>
अपि च प्रत्यज्ञा स्वतेजोविभवविधूतबौद्धसिद्धान्तध्वान्तसिद्धान्तसन्ततिरभङ्गुरमेव भावनिवहमनिशमुपदर्शयन्ती दिनेशदीधितिदशशत  विभागवती सर्वतो<sup id="fnref:125"><a href="#fn:125" class="footnote-ref" role="doc-noteref">125</a></sup> जाज्वलीतीति कस्तस्य सत्यं क्षणभङ्गिनो भावानभिदध्यात् । यच्च किञ्चन तस्यामपभाषितं—तत्सर्वमसमञ्जसम् ॥
प्रत्यभिज्ञाप्रामाण्यम्<br>
यत्तावदिदं विकल्पितं—स एवायमिति किमेकं विज्ञानम्, उत द्बे ? इति—तत्रोच्यते—सामानाधिकरण्येनैकविषयावद्योतनाप्रवणैकप्रतीतिसंवेदनात् केयं द्वित्वाशङ्का ? योऽयमयं सः, यः सः सोऽयमित्येकत्वावमर्शिनी खल्वियमेका । स्वतस्तु याऽनेकप्रतीतिरनुभूयते घटोऽयमिति तन्न निरन्तरोत्पन्नघटज्ञानपटस्मरणवत् भिन्नविषयं बुद्धिद्वयमिति ॥
प्रत्यभिज्ञायाः प्रत्यक्षत्वम्<br>
यत्तु किमेकप्रतीतिजन्मनि करणमिति—</p>
<p>कार्यं चेदवगम्येत किं कारणपरीक्षया<sup id="fnref:126"><a href="#fn:126" class="footnote-ref" role="doc-noteref">126</a></sup> ।<br>
कार्यं चेन्नावगम्येत किं कारणपरीक्षया ॥</p>
<p>न च कार्यमकारकं भवितुमर्हति, कार्यत्वस्यैवानुपपत्तेः इति भवितव्यमेव तत्र कारणेन । अस्ति च संस्कारसहितमिन्द्रियमस्याः प्रतीतेः कारणं पृथक् । कार्यताऽपि तयोर्दर्शनादेव<sup id="fnref:127"><a href="#fn:127" class="footnote-ref" role="doc-noteref">127</a></sup> गभ्यते । तदिह सन्निहितयोरेककार्यजन्मनि व्यापारात् तदपि किमिति नेष्यते । मृत्तन्तुकार्यमेकमदर्शनादेवानभ्युपगतम् । इदं तु दृष्टत्वाद्दुरपह्नवम् ॥</p>
<p>क्वचित्तु<sup id="fnref:128"><a href="#fn:128" class="footnote-ref" role="doc-noteref">128</a></sup> केवलेन्द्रियव्यापारादपि—कार्यादर्शनान्न सर्वत्र तथाविधस्यैव तस्य कार्यकारित्वं, सहकार्यपेक्षेण कार्यान्तरजननात् ॥
प्रत्यभिज्ञाविषयनिर्णयः<br>
यत्तु उक्तं—कीदृशोऽर्थः प्रत्यभिज्ञायामवभातीति—तत्रैते वादिनः शतकृत्वो दत्तोत्तरा अपि यत्पुनरस्माननुयुञ्जते, तेन बलवदुद्विग्नाः स्मः । उक्तमत्र प्रमितयः प्रष्टव्याः, न तु वादिन इति । अतीतकालविशिष्टो वर्तमानकालावच्छिन्नश्चार्थ एतस्यामवभासते ॥
एकस्य कालद्वयसम्बन्धः न विरुद्धः<br>
ननु पूर्वापरौ कालौ परस्परविरोधिनौ ।<br>
नैकत्र विशतस्तेन तद्भेदाद्वस्तु भिद्यते ॥</p>
<p>नैतदेवम्—केयूरकिरीटकटककुण्डलादिभेदेऽपि देवदत्तस्याभदात् । अवयव्यस्ति, नास्तीति परीक्षणं वादान्तरगमनम् । अपवर्गाह्निके च विस्तरेणावयवी साधयिष्यत इत्यास्तामेतत् ॥</p>
<p>कुण्डलादीनामविरोधादिति<sup id="fnref:129"><a href="#fn:129" class="footnote-ref" role="doc-noteref">129</a></sup> चेत्—न—लाक्षणिकविरोधाभ्युपगमात्<sup id="fnref:130"><a href="#fn:130" class="footnote-ref" role="doc-noteref">130</a></sup> । परस्परपरिहारव्यवस्थितात्मनो हि सर्वे भावा इति भणद्भिर्भवद्भिरभ्युपेयत एषां विरोधः ॥
एकस्य कालद्वयसम्बन्धो न विरुद्धः<br>
ननु ! केयूरादीनां विरोधेऽपि तदाऽवस्थानादेकदेवदत्तसम्बन्धित्वमभ्युपपद्येतापि । भूतवर्तमानयोस्तु युगपदसन्निधानात्<sup id="fnref:131"><a href="#fn:131" class="footnote-ref" role="doc-noteref">131</a></sup> कथं तद्विशिष्टता स्तम्भादेरुच्यते—प्रतीयते च द्वौ कालौ, न च सन्निहिताविति चित्रम् ॥</p>
<p>किं भूतोऽपि काल इदानीमस्ति—मैवम्—नासावस्तीत्युच्यते, अपि त्वासीदिति । अस्तीत्युच्यमानः वर्तमान एव स्यात्, न भूतः ॥</p>
<p>हन्त तर्हि भूतः भूतत्वादेव नेदानीमस्तीति कथं प्रतिभासते ? भूतत्वेनैवेति ब्रूमः । भूतः कालो भूततयैव गृह्यते, वर्तमानोऽपि वर्तमानतयैव, अर्थस्तूभयानुगत एक एव, तथा ग्रहणात् ॥
भूतकालस्येदानीं भानसम्भवः<br>
ननु भूतकालस्येदानीमभावात् तद्विषयं ज्ञानमनर्थजं स्यात्—न— धर्मिणस्तदवच्छिन्नस्य ज्ञानजनकस्य भावात् । भूतः कथमवच्छेदक इति चेत्, तथा प्रतिभासात् । प्रतीतिमवमृशतु भवान् “स एवायम्” इति । यः पूर्वमासीत्, स इदानीमप्यस्तीति । सोऽयमतीतकालविशिष्टोऽर्थ एतस्यां बुद्धाववभासते ॥
प्रत्यभिज्ञाया इन्द्रियजत्वम्<br>
ननु । असता भूतकालेन विशेषितमर्थं कथमिन्द्रियजा प्रतीतिरालम्बनीकुर्यात् ? उच्यते—</p>
<p>अन्त्यसङ्ख्येयसंवित्तिकाले प्रागवलोकिताः ।<br>
यथा शतादिज्ञानानि<sup id="fnref:132"><a href="#fn:132" class="footnote-ref" role="doc-noteref">132</a></sup> जनयन्ति पदातयः ॥</p>
<p>अतीतकालसंसर्गो भवन्नेवं विशेषणम् ।<br>
स्तम्भादिप्रत्यभिज्ञायाः कारणत्थं प्रपद्यते ॥</p>
<p>अविद्यमानस्यापि विशेषणतया भानसम्भवः<br>
सङ्ख्येयाः पदातयः सन्ति, अतीतकालस्तु नास्तीति चेत्—कपित्थेषु भक्ष्यमाणेषु किं वक्ष्यति देवानां प्रियः ? शतं कपित्थानां भक्षितवान् वाहीक इति प्रतीतिदर्शनात् । न च नवनवतावनुपयुक्तेषु कपित्थेषु एकत्रैव<sup id="fnref:133"><a href="#fn:133" class="footnote-ref" role="doc-noteref">133</a></sup> “शतं मया भक्षितम्” इति मतिः । अतः यथा तत्रातिक्रान्तान्यपि नवनवतिकपित्थानि शतप्रतीतिहेतुतामुपयान्ति, प्रतिभासोपारूढत्वात्; एवमतीतकालयोगोऽपि प्रतिभासमानः प्रत्यभिज्ञामाधास्यतीति ॥
विकल्पानां प्रामाण्यम्<br>
विकल्पमात्रं शतप्रत्यय इति चेत्, भो महात्मन् ! किं वा तव न विकल्पमात्रम् । किन्तु जीवन्त्यमी सविकल्पकप्रामाण्यवादिनः ॥</p>
<p>यश्च सामान्यसंसिद्धौ<sup id="fnref:134"><a href="#fn:134" class="footnote-ref" role="doc-noteref">134</a></sup> प्रकारः प्राक् प्रदर्शितः ।<br>
योज्यः स एव द्वित्वादिसङ्ख्यासद्भावसिद्धये ॥</p>
<p>इत्यलं कथान्तराक्षेपेण ॥
प्रत्यभिज्ञायां गतकालस्य विषयत्वम्<br>
ननु ! अतिक्रान्तग्राहि प्रत्यभिज्ञानं, इन्द्रियार्थसन्निकर्षजं चेति नः कौतुकमिदम् । किं तत्कौतुकम् ? अर्थस्तावदस्य पुरोऽवस्थितोऽस्त्येव जनकः स्तम्भादिः ॥</p>
<p>ननु ! अस्ति, स तु वर्तमानकाल एव—न केवलं, वर्तमानकालयोगिनाऽर्थेन तत्प्रत्ययजननात्, तस्य वर्तमान इवातीतोऽपि कालः अवच्छेदकतां प्रतिपद्यते । स च तदवच्छिन्नोऽर्थः इदं च ज्ञानमादधातीत्यर्थजमेतत् इन्द्रियजमपि भवति, तद्भावाभावानुविधानात् ॥
अतीतविषयकस्यापीन्द्रियजन्यत्वम्<br>
ननु ! अतीतेऽर्थे कथमिन्द्रियं प्रवर्तते ?</p>
<p>कस्यैष पर्यनुयोगः ? नेन्द्रियस्य, अचेतनत्वात् । पुरुषस्तु अविष्फारिताक्षस्तु लभत इति सोऽप्यननुयोज्यः ॥
प्रत्यभिज्ञाया अबाधितत्वम्<br>
ननु ! अतीतग्राहित्वात् अप्रामाण्यं कल्पयितुं युक्तमस्या बुद्धेः, नेन्द्रियस्यातीतेऽपि सामर्थ्यं दृष्टपूर्वमिति—मैवम्—अप्रामाण्यं नाम बाधकप्रत्ययात् कल्प्यते, न चासावस्ति प्रत्यभिज्ञायाम् । अनुमानं तु बाधकं प्रतिक्षिप्तम् ॥
प्रत्यभिज्ञाया अप्रामाण्ये हेतुर्नास्ति<br>
ननु ! कारणदोषादपि कल्प्यत एवाप्रामाण्यम् ॥</p>
<p>आयुष्मन् ! सोऽप्युच्यताम् ॥
<sup id="fnref:135"><a href="#fn:135" class="footnote-ref" role="doc-noteref">135</a></sup><br>
उक्त एवेन्द्रियस्यातीतग्रहणविषये सामर्थ्यविरहः । वत्स ! न सम्यगुक्तवानसि । नायमिन्द्रियस्य तिमिरादिरिव दोषः । अतीते काले स्वतन्त्रे तस्यासामर्थ्यम्, न तद्ग्राह्यवर्तमानवस्तुविशेषणीभूते । संस्कारसचिवस्य चास्य सामर्थ्यम्, न केवलस्येत्युक्तम् । तस्मादतीतकालविशेषितपुरोवर्तिवर्तमानस्तम्भादिपदार्थविषयमिन्द्रियार्थसन्निकर्षोत्पन्नमेवेदं प्रत्यभिज्ञाज्ञानमिति सिद्धम् ॥
प्रत्यभिज्ञाया मानसत्वं वा<br>
अथवा पूर्वविज्ञानविशिष्टग्राहि मानसम् ।<br>
इष्यतां प्रत्यभिज्ञानं गन्धवत्कुन्दबुद्धिवत्<sup id="fnref:136"><a href="#fn:136" class="footnote-ref" role="doc-noteref">136</a></sup> ॥</p>
<p>यथा हि लोचनगोचरेऽपि कुन्दकुसुमे तदविषयगन्धविशेषिते बाह्येन्द्रियद्वारकं ग्रहणमघटमानमिति मानसमेव सुरभि कुसुममिति ज्ञानं, एवं पूर्वविज्ञानविशेषितस्य स्तम्भादेर्विशेषणमतीतक्षणविषय इति मानसी प्रत्यभिज्ञा । पूर्वप्रवृत्तबाह्येन्द्रियोपजनितज्ञानविशिष्टबाह्यविषयग्राहिणि  चान्तःकरणेऽभ्युपगम्यमाने सति नान्धाद्यभावप्रसङ्ग<sup id="fnref:137"><a href="#fn:137" class="footnote-ref" role="doc-noteref">137</a></sup> इति बहुशः कथितम् ॥</p>
<p>ननु ! कुन्दादेर्विशेषणं वर्तमानमस्ति सौरभम् । इह त्वतीतं पूर्वविज्ञानमिति कथं विशेषणम् ?—उक्तमत्र । किं तेन सता करिष्यसि ? शतादिबुद्धिष्वतिक्रान्तस्यापि कपित्थादेः कारणत्वदर्शनादिति ॥</p>
<p>तदेवमन्तःकरणजन्मनाऽपि प्रत्यभिज्ञानेन स्थैर्यमवस्थाप्यत एव भावानाम् ॥
वस्तुस्थैर्यवादः<br>
या तु मुण्डितकेशादिप्रत्यभिज्ञानतुल्यता<sup id="fnref:138"><a href="#fn:138" class="footnote-ref" role="doc-noteref">138</a></sup> ।<br>
स्तम्भादिप्रत्यभिज्ञायाः कथ्यते साऽप्यसङ्गता ॥</p>
<p>तत्रान्तराले मुण्डितशिरोदर्शनमेव बाधकम् । इह तु न किञ्चिदस्ति ॥</p>
<p>अत एव शब्दे तदैव स्फुरन्त्या विनाशबुद्ध्या वैधुर्यमुपनीता प्रत्यभिज्ञा<sup id="fnref:139"><a href="#fn:139" class="footnote-ref" role="doc-noteref">139</a></sup> स्थास्नुतामुपस्थापयितुमसमर्थेत्युक्तम् ॥</p>
<p>ज्वालादावपि तैलवर्तिक्षयाद्यनुमानबाधितत्वात् भ्रान्ता प्रत्यभिज्ञा, न तु तथा स्तम्भादावनुमानमपि बाधकमस्ति । सत्त्वानुमानं तु निरस्तमेव ॥
अनुमानेन प्रत्यक्षबाधेऽपि नात्र तद्युक्तम्<br>
यद्यपि नैष नियमः—प्रत्यक्षानुमानयोर्विरोधे प्रत्यक्षं बलीय इति, त्वरिततरपरिभ्रमितचक्रीभवदलातग्राहिणः प्रत्यक्षस्य अनुमानबाध्यत्वदर्शनादिति—तथापि प्रकृतं क्षणिकत्वानुमानं अन्यथासिद्धं, अनन्यथासिद्धं तु प्रत्यक्षमिति प्रत्यक्षमेव क्षणिकत्वानुमानस्य बाधकम् ॥</p>
<p>न चेतरेतराश्रयत्वम्, अनुमानमिथ्यात्वनिबन्धनप्रत्यभिज्ञाप्रत्यक्षप्रामाण्यानभ्युपगमात् । स्वहेतुबलवत्तयैव प्रत्यभिज्ञाप्रत्यक्षं प्रमाणम् । न तस्येदं दैन्यम्, यदनुमानमिथ्यात्वे सति तत्प्रमाणीभविष्यतीति<sup id="fnref:140"><a href="#fn:140" class="footnote-ref" role="doc-noteref">140</a></sup> ॥
ज्ञानस्य क्षणिकत्वासम्भवः<br>
आस्तां वा प्रत्यभिज्ञानं, य एष प्रथमाक्षजः ।<br>
स्तम्भादिबोधस्तेनापि बाध्यते क्षणभङ्गिता ॥</p>
<p>तुल्यसामग्र्यधीनत्वस्य निराकृतत्वात्, निराकारत्वस्य निराकरिष्यमाणत्वात्, अन्वयव्यतिरेकोपकृतमानसप्रत्यक्षनिश्चितजनकत्वस्य चार्थस्यावभास्यत्वनिश्चयात्, उत्पन्नोऽर्थो ज्ञानं जनयति, जातेन च तेन ज्ञानेनगृह्यत इति बलात् द्वित्रक्षणावस्थायित्वमस्यापद्यत<sup id="fnref:141"><a href="#fn:141" class="footnote-ref" role="doc-noteref">141</a></sup> इति कुतः क्षणिकत्वम् ?
घटादीनां स्थिरत्वम्<br>
यदि लब्धस्वरूपोऽपि न नष्टः प्रथमे क्षणे ।<br>
हेत्वन्तराद्विनाशोऽस्य न स्वरूपनिबन्धनः<sup id="fnref:142"><a href="#fn:142" class="footnote-ref" role="doc-noteref">142</a></sup> ॥</p>
<p>विचित्रा च पदार्थानां प्रतीतिरिह दृश्यते ।<br>
चिरन्तनमतिः काचित् काचित्तत्कालजा मतिः ॥</p>
<p>सलिलाहरणव्यग्रकुम्भावगतिरन्यथा ।<br>
तथैव कन्दकाकृष्टकुम्भावगतिरन्यथा ॥</p>
<p>रविगुप्तपक्षनिरासः<br>
एतेन रविगुप्तोऽपि परिम्लानमुखः कृतः ।<br>
क्षणिकत्वक्षमाध्यक्षसमुत्प्रेक्षणपण्डितः ॥</p>
<p>तथा हि—वर्तमानवस्तु विग्रहग्राहिविज्ञानं<sup id="fnref:143"><a href="#fn:143" class="footnote-ref" role="doc-noteref">143</a></sup> अनन्तरोक्तनयेन स्वजन कार्थप्रतिभासनात् द्विक्षणस्थायितामर्थस्य गमयतीत्युक्तम् । आद्यं च किञ्चिद्विज्ञानं अनागतकालस्पर्शि<sup id="fnref:144"><a href="#fn:144" class="footnote-ref" role="doc-noteref">144</a></sup> भवति । यथाऽऽह भट्टः—
“
रजतं गृह्यमाणं हि चिरस्थायीति गृह्यते</p>
<p>”<br>
इति । उत्तरमपि प्रत्यभिज्ञानं अतीतकालावच्छिन्नमर्थमवद्योतयतीति दर्शितम् ॥
अतीतकालग्रहणेऽप्युत्पत्तेरग्रहणम्<br>
न चातीतानागतजन्मग्रहणमाशङ्कनीयम्, इयति कारणसामर्थ्यनियमात् । न ह्यतीतानागतजन्मग्रहणमशक्यक्रियमिति यदपि दृश्यमानं ग्रहणं, तदप्यपह्नोतुं युक्तम् ॥</p>
<p>न चैतावताऽतीतानागतकालावच्छिन्नवर्तमानवस्तुग्रहणमात्रेण सामान्यतोदृष्टेन अदृष्टमप्यतीतानागतज्ञानं कल्प्यम् । यथादर्शनं हि वस्तूनि व्यवस्थाप्यन्ते, न तु किञ्चिद्दृष्टवाऽन्यदपि कल्प्यते, दृष्टमपि वा निह्नूयते इति ॥
वस्तूनां स्थिरत्वं प्रत्यभिज्ञाग्राह्यम्<br>
अपि च अनिमेषदृष्टेरत्रुटितसत्ताकस्तम्भादिपदार्थग्राहि प्रत्यक्षमुपपद्यते । तत् कथं क्षणिकग्राहि कथ्यते ॥</p>
<p>यच्च तत्र विकल्पितं—अतीतानागतक्षणयोः असन्निहितत्वेन प्रत्यक्ष ग्राह्यताऽनुपपत्तेः वर्तमानक्षणस्य चातिसूक्ष्मत्वात् तत्कालग्राहिणा प्रत्यक्षेण क्षणिकत्वमेव गृहीतं भवतीति—तदुपपन्नम्—मा<sup id="fnref:145"><a href="#fn:145" class="footnote-ref" role="doc-noteref">145</a></sup> नामाभूदतीतानागतकालग्रहणं, वर्तवान एव तु तत्रानिमेषदर्शने कियान् काल इति चिन्त्यताम् । निमेषकृतस्यापि दर्शनविच्छेदस्यानवकाशात् । यावद्धि दर्शनं न विच्छिन्नं, तावान् वर्तमानः काल इति तद्ग्रहणेन स्थैर्यं गृहीतं भवति, न क्षणिकत्वम् ॥
वर्तमानकालस्य न क्षणरूपत्वम्<br>
ननु ! तावानसौ कालः क्षणसमुदायो भवति, न क्षणः । क्षणश्चैक एव वर्तमानो भवति । अतः पूर्वापरौ क्षणावतीतानागतौ भवतः । तयोश्च न ग्रहणमित्युक्तम् ॥</p>
<p>भो महात्मन् ! सिद्धे क्षणकत्व एव एवं शक्यते वक्तुम्, न तत्साधनावसरे । कालो ह्येको नित्यो विभुरिति साधितोऽनुमानपरीक्षायाम् । न तु क्षणसमुदायात्मा कालः । कालस्य तु भेदाः क्रियोपजननविनाशाद्युपाधिनिबन्धनाः कल्प्यन्त इत्यपि तत्रैव परीक्षितम् । तदयमनिमेषदृष्टेः<sup id="fnref:146"><a href="#fn:146" class="footnote-ref" role="doc-noteref">146</a></sup> दर्शनविच्छेदानुपग्रहात् तावानेकः कालः स इति वर्तवान एव भवति<sup id="fnref:147"><a href="#fn:147" class="footnote-ref" role="doc-noteref">147</a></sup> नानाक्षणसमुदायः । क्षणसमुदायात्मकेऽपि वा काले दर्शनविच्छेदानवधारणात् क्षणसमुदाय एव वर्तमानीभवतु ॥
कालस्याप्रामाणिकत्वेऽपि न क्षणिकत्वसिद्धिः<br>
ननु ! कालो नाम न कश्चित् पारमार्थिकः पदार्थ एव परिदृश्यमानः वर्तमानादिव्यवहारहेतुः । स च न चिरमनुभूयत इति क्षणिक उच्यते—</p>
<p>भिक्षो ! अलमवान्तरगमनेन । मा भूत् कालः । पदार्थस्त्वनिमेषदृष्ट्यविच्छेदान्न नश्यन् दृश्यत इति न क्षणिकग्राहि प्रत्यक्षम् ॥
ज्ञानस्यास्थिरत्वेऽपि वस्तुस्थैर्योपपत्तिः<br>
ननु ! भवद्भिरपि न स्थिरं ज्ञानमिष्यते । क्षीणे च ज्ञाने सोऽर्थो द्वितीयक्षणे केन गृह्येत ? ज्ञानान्तरेण तु गृह्यमाणः स एवेत्यत्र को निश्चयः ?</p>
<p>अनिमेषदृष्टेर्ज्ञानं न क्षीयत एवेत्येके ॥</p>
<p>अथवा किं न एतेन । न हि विषयप्रतिभासकाले ज्ञानमवभासत<sup id="fnref:148"><a href="#fn:148" class="footnote-ref" role="doc-noteref">148</a></sup> इति असकृदुक्तं, वक्ष्यते च । तेन तत्कीदृशमिति कुतो वयं विद्मः । अर्थस्त्वविच्छिन्नसत्ताक एव गृह्यते । ज्ञानं तु वर्तमानकालमप्यतीतानागतकालग्राहि भवति; स्मरणमिव, भूतभविष्यद्वृष्ट्यनुमानमिव ॥
इन्द्रियस्य, सन्निकर्षस्य, अर्थस्य च स्थिरत्वम्<br>
ननु ! इन्द्रियव्यापारो न क्षणान्तरस्थायीति तस्मिन्नसति कुतोऽर्थस्य विततकालताग्रहणम् ?</p>
<p>भदन्त ! भवतु, श्रान्तोऽसि । लज्जस्वैवम्ब्रुवाणः । निमेषकृतोऽपि विच्छेदोऽस्य नास्ति । अथ च न स्थिरः इन्द्रियव्यापार इति ग्राहिकतामात्रम् । सन्निकर्षश्चास्य विषयग्रहणे व्यापारः । स<sup id="fnref:149"><a href="#fn:149" class="footnote-ref" role="doc-noteref">149</a></sup> च स्थिर एव । तस्माद्विततकालस्य वस्तुनः प्रत्यक्षेण ग्रहणमिति स्थितम् ॥
ध्वंसस्य हेतुजन्यत्वाद्वस्तुस्थैर्यसिद्धिः<br>
एवञ्च स्थिते न स्वरूपमात्रनिबन्धन एव भावानां विनाशः, किन्तु हेत्वन्तरनिबन्धनो भवति । ततश्च आविनाशहेतूपनिपातात् अवस्थानमेव भावानाम् । अविद्यमानविनाशकारणानां च<sup id="fnref:150"><a href="#fn:150" class="footnote-ref" role="doc-noteref">150</a></sup> नित्यत्वमेव व्योमादीनामिति सिद्धम् ॥
सत्त्वासत्त्वयोर्दर्शनादर्शनरूपत्वाभावः<br>
यत्पुनरभाणि—दर्शनादर्शने एव सत्त्वासत्त्वे भावानामिति—तदपि व्यामूढभाषितम् । दर्शनादर्शनाभ्यां भावाभावयोः परिच्छेदः, न पुनः दर्शनादर्शने एव भावाभावौ ॥</p>
<p>अभावश्च विस्तरतः प्राक् प्रसाधितः । स च सहेतुक इति न स्वत एव विशरारवो भावाः ॥
क्षणिकवादे व्यवहारानुपपत्तिः<br>
एवं त्वनिष्यमाणे पदार्थस्थैर्यपक्षे—ज्ञानजनकस्य नियतस्य वस्तुनो दर्शनम्, दर्शनविषयीकृतेऽस्य प्रवृत्तिः, प्रवृत्तिविषयीकृतस्य प्राप्तिरिति व्यवहारो न स्यात्, अर्थक्षणनानात्वात् ॥
क्षणिकवादे बाध्यबाधकभावानुपपत्तिः<br>
बाध्यबाधकभावश्च क्वचित् ज्ञानानां दृष्टः । स च न स्यात्; पूर्वावगतरजतादिविषयाभावग्राहिणो ज्ञानस्य गृहीतमुद्गरदलितश्वधटा भावज्ञानवत् बाधकत्वानुपपत्तेः ॥</p>
<p>पूर्वदृष्टस्य स्मरणं, स्मृतस्य कस्य चित् प्रत्यभिज्ञानं, प्रत्यभिज्ञातस्य च गृहादेरेवार्धकृतस्य समापनं इत्यादयश्च व्यवहारा विलुप्येरन् ॥
क्षणिकवादनिराससङ्ग्रहः<br>
अथ सन्तानमाश्रित्य क्रियते तत्समर्थनम् ।<br>
न, तस्य भिन्नाभिन्नत्वविकल्पानुपपत्तितः ॥</p>
<p>अभेदपक्षे क्षणवत् व्यवहारो न सिध्यति ।<br>
व्यतिरेके तु चिन्त्योऽसौ वास्तवोऽवास्तवोऽपि वा ॥</p>
<p>अवास्तवत्वे पूर्वोक्तं कार्यं विघटते पुनः ।<br>
वास्तवत्वे स्थिरो वा स्यात् क्षणिको वेति चिन्त्यताम् ॥</p>
<p>सन्तानिनिर्विशेषः स्यात् सन्तानः क्षणभङ्गुरः ।<br>
न सिध्येत्पुनरप्येवं व्यवहारः पुरोदितः<sup id="fnref:151"><a href="#fn:151" class="footnote-ref" role="doc-noteref">151</a></sup> ॥</p>
<p>अथापि नित्यं परमार्थसन्तं<br>
सन्ताननामानमुपैषि भावम् ।<br>
उत्तिष्ठ, भिक्षो ! फलितास्तवाशाः<br>
सोऽयं समाप्तः क्षणभङ्गवादः ॥</p>
<p>तदेवं सति सन्तानच्छद्मनो विनिवारणात् ।<br>
लोकयात्रा स्थिरैरेव पदार्थैरुपपाद्यताम् ॥</p>
<p>क्षणिकवादे प्रमाणाभावः<br>
एवमनन्तरनिगदितदूषणनिकुरम्बविनिहतप्रसरम् ।<br>
नाध्यक्षं क्षणिकत्वे, न चानुमानं प्रमाणं स्यात् ॥</p>
<p>क्षणभङ्गे निरस्ते च कार्यमाधारवद्ध्रुवम् ।<br>
अतो ज्ञानादिकार्येण युक्तमाश्रयकल्पनम् ॥</p>
<p>सुखादेरपि कार्यस्य विज्ञानाद्व्यतिरिक्तता ।<br>
प्रागुक्तेति तदप्यन्यद्भवत्यस्यानुमापकम् ॥</p>
<p>क्षणिकवादे पारलौकिकविलोपः<br>
किञ्च नाङ्गीकरोषि त्वमात्मानं पारलोकिनम् ।<br>
उपैषि परलोकं च विदितं ते बकव्रतम् ॥</p>
<p>कर्मसन्तानिनाऽन्येन यत्कृतं चैत्यवन्दनम् ।<br>
ततोऽद्य फलमन्येन भुज्यतेऽकृतकर्मणा ॥</p>
<p>न च निर्वृत्तिरप्यस्य चैत्यवन्दनकर्मणा ।<br>
ज्ञानक्षणेन नैकेन किञ्चित् कर्म समाप्यते ॥</p>
<p>कार्यकारणभावाश्च यस्त्वयोक्तः स दूषितः ।<br>
कार्यकारणभावेऽपि न ह्यन्यत्वं निवर्तते ॥</p>
<p>अनैकान्तिकता चास्य सन्तानान्तरबुद्धिभिः ।<br>
उपादानत्वरूपोऽपि विशेषः प्राङ्निराकृतः ॥</p>
<p>कार्पासरागसङ्क्रान्न्तिदृष्टान्तो यश्च वर्णितः ।<br>
सोऽप्ययुक्तः स्वरूपेण तत्रतस्यैव दर्शनात् ॥</p>
<p>य एव रागः कार्पासबीजे समुपकल्पितः ।<br>
स एव दृश्यते पुष्पे न तु तस्मात्फलान्तरम् ॥</p>
<p>एर्व<sup id="fnref:152"><a href="#fn:152" class="footnote-ref" role="doc-noteref">152</a></sup> कर्मानुवृत्तिः स्यात् फलभोगस्तु दुर्घटः ॥</p>
<p>क्षणिकवादे कृतहानादिरनिवार्यां<br>
कर्मानुवृत्तिरप्येषा न चैकस्यास्ति कस्यचित् ।<br>
कार्यकारणयोर्भेदात् कार्पासकुसुमादिवत् ॥</p>
<p>अन्यत्रैव हि कर्म स्यात् अन्यत्रैव च तत्फलम् ।<br>
न च सन्तानभोगाय कश्चित्कर्मानुतिष्ठति ॥</p>
<p>फलमस्मान्ममैव स्यात् इति सर्वः प्रवर्तते ।<br>
सर्वथा शाक्यभिक्षूणां परलोको विसंष्ठुलः ॥</p>
<p>न तत्प्रसाधने तेषां काचिद्गमनिकाऽस्ति वा ॥</p>
<p>ज्ञानसन्तानस्याविच्छेदोऽपि दुर्वचः<br>
गर्भादौ प्रथमं ज्ञानं विज्ञानान्तरपूर्वकम् ।<br>
ज्ञानत्वादित्ययं हेतुः अप्रयोजक<sup id="fnref:153"><a href="#fn:153" class="footnote-ref" role="doc-noteref">153</a></sup> इष्यते ॥</p>
<p>मूर्छाद्यनन्तरोद्भूतज्ञानैश्च व्यभिचार्यताम्<br>
मूर्छितस्यापि विज्ञानमस्तीत्येतत्तत्तु कैतवम् ॥</p>
<p>न ह्यर्थावगतेरन्यद्रूपं ज्ञानस्य किं चन ।<br>
मूर्छादिषु कुतस्तत्स्यात् कुतो वा कललादिषु<sup id="fnref:154"><a href="#fn:154" class="footnote-ref" role="doc-noteref">154</a></sup> ॥</p>
<p>कललादिदशायां वा यदि विज्ञानमिष्यते ।<br>
मातापितृस्थयोरस्तु शुक्रशोणितयोरपि ॥</p>
<p>ततश्चैकत्र सन्ताने चेतनद्वयमापतेत् ।<br>
चेतनानां बहुत्वं वा दम्पत्योर्बहुपुत्रयोः ॥</p>
<p>सन्तानानां सौसादृश्यमपि दुर्वचम्<br>
न चैष नियमो लोके सदृशात्सदृशोद्भवः ।<br>
वृश्चिकादेस्समुत्पादः गोमयादपि दृश्यते ॥</p>
<p>शरीरान्तरसञ्चारचातुर्यं च धियां कथम् ।<br>
ज्वालादिवन्न मूर्तत्वं न च व्यापकताऽत्मवत् ॥</p>
<p>जननमरणाद्युपपादनमपि क्षणिकवादे दुर्घटम्<br>
आतिवादिकदेहेन<sup id="fnref:155"><a href="#fn:155" class="footnote-ref" role="doc-noteref">155</a></sup> नीयन्ते चेद्भवान्तरम् ।<br>
नन्वातिवाहिकेऽप्यासां कथं सञ्चारसम्भवः ॥</p>
<p>आस्तामेवैष वा जीवेद्देहेऽपि पथि गच्छताम् ।<br>
प्रदेशान्तरसञ्चारो ज्ञानानां भवतां कथम् ॥</p>
<p>न ह्येषां भूतधर्मत्वं न स्वतो गतिशक्तिता ।<br>
न च जात्यादिवद्वृत्तिः न च व्यापकताऽऽत्मवत् ॥</p>
<p>एवं यदैव निष्क्रान्तः विहारकुहराद्भवान् ।<br>
तदा काष्ठीभवेद्देहः ज्ञानसङ्क्रान्त्यसम्भवात् ॥</p>
<p>तदयं सङ्क्षेपार्थः त्यक्तव्यो वा निरस्य कौरुकुचीम्<sup id="fnref:156"><a href="#fn:156" class="footnote-ref" role="doc-noteref">156</a></sup> ।<br>
सुरगुरुवत्परलोकः नित्यो वाऽऽत्माऽभ्युपेतव्यः ॥</p>
<p>आत्मनः ज्ञानसुखाद्युपपत्तिः<br>
यत्त्वस्य चर्मगगनोपमतां विकल्प्य<br>
नाशित्वमुक्तमथवा विफलत्वमेव ।<br>
तन्नैव साधु सुखदुःखदशोपभोग-<br>
योगेऽपि नाशमधिगच्छति नायमात्मा<sup id="fnref:157"><a href="#fn:157" class="footnote-ref" role="doc-noteref">157</a></sup> ॥</p>
<p>विकृतिश्च तस्य सुखदुःखजन्मना<br>
न हि तादृशी भवति लुप्यते यया ।<br>
सहकारिकारणवशात्तु जायते<br>
तदवश्यमेव समुपैति भोक्तृताम् ॥</p>
<p>अवस्थावादः<br>
अथवोपजनव्ययस्वभावः<br>
स्वदशाभेदसमन्वये हि पुंसः ।<br>
फणिनः किल कुण्डलाद्यवस्था-<br>
नुगतस्येव न भिन्नतेति केचित्<sup id="fnref:158"><a href="#fn:158" class="footnote-ref" role="doc-noteref">158</a></sup> ॥</p>
<p>अवस्था एवैताः प्रसभविलयातङ्कविधुराः<br>
अवस्थाता त्वेकः स्फुरति निरपायस्थिरवपुः ।<br>
असत्यस्मिन् पूर्वावगतविषयाऽनुस्मृतिभुवां<br>
न सिद्धिः कार्याणामिति निपुणमावेदितमिदम् ॥</p>
<p>आत्मनः स्थिरत्वज्ञानेन लाभः<br>
ननु विमृशति<sup id="fnref:159"><a href="#fn:159" class="footnote-ref" role="doc-noteref">159</a></sup> भोगे कर्म नित्योऽपि नात्मा<br>
न हि नरकनिमग्नो मन्यते कश्चिदेवम् ।<br>
किल यदहमकार्षं प्राग्भवे कर्म पापं<br>
फलमुपनतमस्माद्भुज्यते तन्मयेति ॥</p>
<p>कार्योपभोगसमये किमनेन<sup id="fnref:160"><a href="#fn:160" class="footnote-ref" role="doc-noteref">160</a></sup> कृत्यं<br>
नास्य प्रवृत्तिरधुना न निवृत्तिरस्मात् ।<br>
यस्स्वप्रवृत्तिजननौपयिकोऽवमर्शः<br>
शास्त्रादसौ भवति शास्त्रविदामवश्यम् ॥</p>
<p>विमर्शोऽयं पश्चादपि भवतु दृष्टे तु विषये<br>
मया यूना यत्तत्किमपि सदसद्वा कृतमभूत् ।<br>
ततो वृद्धोऽद्याहं फलमनुभवामीति तदयं<br>
पुमानस्ति स्थायी सुकृतफलभोगादिनिपुणः ॥</p>
<p>क्षणिकवादिनां क्रियावैरूप्यम्<br>
नास्त्यात्मा फलभोगमात्रमथ च स्वर्गाय चैत्यार्चनं<br>
संस्काराः क्षणिकाः युगस्थितिभृतश्चैते विहाराः कृताः ।<br>
सर्व शून्यमिदं वसूनि गुरवे देहीति चादिश्यते<br>
बौद्धानां चरितं किमन्यदियती दम्भस्य भूमिः परा ॥</p>
<p>अर्वाचीनचार्वाकमतम्<br>
अत्र सुशिक्षितचार्वाक आह—यावच्छारीरमवस्थितमेकं प्रमातृतत्त्वं अनुसन्धानादिव्यवहारसमर्थमस्तु नाम, कस्तत्र कलहायते । शरीरादूर्ध्वं तु तदस्तीति किमत्र प्रमाणम् ? न च पूर्वशरीरमपहाय शरीरान्तरं सङ्क्रमति प्रमाता ॥
पारलौकिकात्मा नास्ति<br>
यदि ह्येवं भवेत्, तदिह शरीरे शैशवदशानुभूतपदार्थस्मरणवत् अतीतजन्मानुभूतपदार्थस्मरणमपि तस्य भवेत् । न हि तस्य नित्यत्वाविशेषे च, शरीरभेदाविशेषे च स्मरणविशेषे कारणविशेषमुत्पश्यामः, यदिह जन्मन्येवानुभूतं स्मरति, नान्यजन्मानुभूतमिति । तस्मादूर्ध्वं देहात् नास्त्येव प्रमातेति नित्यात्मवादमूलपरलोककथाकौरुकुचीमपास्य यथासुखमास्यताम् ॥ यथाऽऽह—</p>
<p>यावज्जीवं सुखं जीवेन्नास्ति मृत्योरगोचरः ।<br>
भस्मीभूतस्य देहस्य पुनरागमनं कुतः ॥ इति ॥</p>
<p>आत्मनः स्थिरत्वस्यौत्सर्गिकत्वम्<br>
अत्रोच्यते—न खलु निपुणमिव सुशिक्षितमायुष्मता चार्वाकाचार्यचातुर्यम् । यावच्छरीरमेकमनुयायि प्रमातृतत्त्वमस्तीति यदुक्तवानसि तन्न विस्मर्तुमर्हसि<sup id="fnref:161"><a href="#fn:161" class="footnote-ref" role="doc-noteref">161</a></sup> । न चास्तित्वाविनाभावी भावानां विनाशः स्वाभाविकः, किन्तु हेत्वन्तरनिमित्तक इति सौगतैस्सह कलहमतिमात्रमधुनैव  कृत्वा समर्थितोऽयमर्थः । न च विनाशहेतुः प्रमातुरतिचिरमपि विचार्यमाणः कश्चित् कुतश्चित् अवाप्यते । न चानुपलभ्यमानोऽप्यसौ कल्पयितुं पार्यते ॥
आत्मनो विनाशहेतुर्नास्ति<br>
न ह्यात्मा पटदिरिव सावयव उपलभ्यते, यदवयवविभागादिना नङ्क्ष्यतीसि गम्यते । उत्पत्तिरपि नात्मनो दृष्टा, यतस्तदविनाभाविनः निरवयवस्यापि कर्मादेरिव विनाशः प्रतीयते । न चैष कस्ययिदात्मागुणः, यैनाश्रयविनाशाद्वा विरोधिगुणान्तरप्रादुर्भावाद्वा प्रध्वंसमासादयेत् ॥</p>
<p>न चैवं शक्यते वक्तुम्—किं विनाशहेत्वनुमानेन ? प्रत्यक्ष एवास्य विनाशो दृश्यत इति । यतो न शरीरवदसौ दह्यमानः, शकुनिभिरवलुप्यमानो<sup id="fnref:162"><a href="#fn:162" class="footnote-ref" role="doc-noteref">162</a></sup> वा कदाचिदुलब्ध इति । तस्माद्विनाशादर्शनात् विनाशहेत्वनुमानासम्भवाच्च अस्ति चेदात्मा नित्य एवेत्यवधार्यताम् ॥</p>
<p>तस्मात् भूतचैतन्यमेव चिरन्तनचार्वाकाचार्यवत् परलोकापलापपरितोषालम्बनयत्किञ्चित्कारित्वसुलभसुखासिकासक्तहृदयैर्वरमाश्रितुम् । आशरीरमवस्थिते तु प्रमातृतत्त्वे सति न फलन्त्येते परलोकापलापमनोरथाः । भूतचैतन्यपक्षोऽपि च पुरा पराकृत एव । तस्मादस्ति नित्यः परलोकी प्रमातेति ॥</p>
<p>नित्यत्वे सति पूर्वदेहसम्बन्धः, भविष्यद्देहान्तरसम्बन्धश्चास्य न दुरुपपादः ॥
आत्मनः विभुत्वेऽपि शरीरान्तरप्राप्त्यादि युज्यते<br>
शरीरान्तरसञ्चारस्त्वस्य नास्तीति यदुक्तं—तद्युक्तमेव । व्यापिनः सर्वत्र विद्यमानस्यात्मनः कः सञ्चारार्थः ?</p>
<p>व्यापित्व एव किं प्रमाणमिति चेत्—सर्वत्रैव कार्योपलम्भः प्रमाणम् । इतो वाराणसीमपि गतस्य मे भदत्येव स्मरणेच्छादिकार्ययोगः । स चात्मैकप्रभवः । आत्मनश्च शरीरस्येव न तत्र गमनम्, अमूर्तत्वात् । न शरीरगुणवत्, तदनाश्रितत्वात्<sup id="fnref:163"><a href="#fn:163" class="footnote-ref" role="doc-noteref">163</a></sup> । न प्राणादिवत्, अन्तश्शरीरवृत्तित्वाभावात् ॥
आत्मनः न शरीरान्तर्वर्तित्वम्<br>
अन्तश्शरीरवृत्तित्वाभाव एव किं प्रमाणमिति चेत्—उच्यते—अन्तश्शरीरवृत्तित्वे हि द्वयी गतीः, एकदेशवृत्तित्वं, सर्वशरीरापूरकत्वं वा ॥</p>
<p>तत्र सर्वशरीरापूरकत्वे शरीरपरिमाणानुविधायित्वात् बालयुवस्थाविरशरीरवत् पूर्वनीत्या परिमाणान्यत्वेन तदन्यत्वात् पुनरपि प्रतिसन्धानादिकार्यवैधुर्यप्रसङ्गः । करिमशकशरीरयोगे च कर्मपरिणामोपनते तस्य सङ्कोचविकासौ प्राप्नुतः । तौ च नित्यस्य विरुध्येते ॥</p>
<p>एकदेशवृत्तित्वे तु तदनधिष्ठितानामवयवानामनात्मकत्वात् मृतशरीरावयवत् अयथेष्टविनियोज्यता—काष्ठीभावः स्यात् ॥
आत्मनो न स्वज्ञानेन सर्वशरीरव्यापकत्वं<br>
प्रदोपवदेकदेशवृत्तेरप्यात्मनः सकलशरीराधिष्ठातृत्वमिति चेत्— वर्तिप्रदेशोपचिततेजःपिण्डवदेकत्र शरीरावयवे सविशेषचैतन्यसंवित्तिः स्यात् ॥</p>
<p>अस्त्येव हृदयदेशे तदतिशय इति चेत्—न—अनुपलम्भात् । दहनहिमकृपाणादिस्पर्शेषु न हृदयस्य, प्रदेशान्तरस्य वा शरीरे वेदनाविशेषं पश्यामः । तस्मान्न हृत्पुण्डरीके दीपवदवस्थानमात्मनः ॥
आत्मनोऽविभुत्वपरवचनगतिः<br>
अत एव—
“
अङ्गुष्ठमात्रं पुरुषं निश्चकर्ष यमो बलात्</p>
<p>”<br>
इति व्यासवचनमनेवम्परमवगन्तव्यम्<sup id="fnref:164"><a href="#fn:164" class="footnote-ref" role="doc-noteref">164</a></sup> ॥</p>
<p>यदि तु मनोवदेकदेशवृत्तेरणुपरिमाणस्याशु सञ्चरतः शरीराधिष्ठातृत्वमात्मनः कथ्यते—तथापि सहसैव चिरप्रोषितागतदयितजनदर्शनोद्भ तसकलशरीरव्यापिस्वेदरोमाञ्चादिदर्शनं विरुध्यते । न च द्वयोरण्वोरात्ममनसोः कर्तृकरणव्यवस्थाऽपि निर्वहतीति । तस्मान्नाणुरात्मा, न च शरीरमात्रपरिमाण इति व्यापक एवावशिष्यते । तदेवं वाराणस्यामपि अयमात्मा विद्यत एवेति तत्र तत्कार्यदर्शनमवकल्पते, नान्येन गमनादिप्रकारेणेति ॥
ऐकात्म्यवादनिरासः<br>
ननु ! सर्वत्र सुखदुःखज्ञानादिकार्यदर्शनात् सर्वप्राणिनामेक एवात्मा भवेत्—न—सुखदुःखव्यवस्थादर्शनात्, बन्धमुक्तव्यवस्थोपपत्तेश्चात्मभेदस्य दर्शयिष्यमाणत्वात् ॥
विभोरपि कर्तृत्वोपपत्तिः<br>
व्यापिनः तथं कर्तृत्वमिति चेत्,<sup id="fnref:165"><a href="#fn:165" class="footnote-ref" role="doc-noteref">165</a></sup> ज्ञानचिकीर्षाप्रयत्नसमवाय एवास्य कर्तृत्वम्, न व्यापारयोग इति निर्णीतमेतत् ॥</p>
<p>ननु ! व्यापिन्यात्मनि कथं शरीराद्बहिरण्वपि तत्कार्यं न दृश्यते— कर्माक्षिप्तशरीरेन्द्रियादिसहकारिसन्निधाननिबन्धनो हि तत्कार्योत्पादः । स कथं ततो बहिर्भवेत् इति ॥</p>
<p>तस्मादनन्तरोक्तेन प्रकारेणोपपादितम् ।<br>
नित्यत्वाद्व्यापकत्वाच्च परलोकित्वमात्मनः ॥</p>
<p>आत्मनः देहातिरिक्तत्वे हेत्वन्तराणि<br>
सूत्रकारस्तु पारलौकिकत्वसिद्धये हेत्वन्तराणि प्रत्यपादयत् । सद्योजातस्य बालस्य वदनविकासरोदनाद्यनुमितो<sup id="fnref:166"><a href="#fn:166" class="footnote-ref" role="doc-noteref">166</a></sup> हर्षशोकादियोगस्तोवदस्ति । युवशरीरादौ रोदनादि शोकादिकारणकमवगतम् । आननविकासादि हर्षहेतुकम् । एवं शिशोरपि तन्निबन्धनः तदुत्पादः । तौ च हर्षशोकौ सुखदुःखसाधनाधिगमतदनुस्मरणान्यतरकारणकौ भवितुमर्हतः, तथा दृष्टत्वात् । इह चास्य न सुखदुःखसाधनपदार्थानुभवस्तादनीमस्ति—इति तदनुस्मरणमेव हर्षशोकहेतुर्भवेत् ॥</p>
<p>तदनुस्मरणपि तदनुभवप्रभवम् । अनुभवश्चेह जन्मनि सद्योजातस्य न समस्तीति जन्मान्तरानुभूतसुखदुःखसाधनानुस्मरणनिमित्तक एवास्य हर्षशोकसमुत्पाद इति जन्मान्तरानुगमान्नित्य आत्मा ॥
शिशोस्सुखदुःखानुस्मरणम्<br>
ननु ! अभिनवजीवलोकावलोकनाह्लादनिबन्धन एवास्य मुखविकासः, तथा योनिद्वारनिर्गमनोद्गतनिरर्गलक्लेशपीडितस्य तस्य रोदनमिति न जन्मान्तरानुभूतस्मरणं कल्पयितुं युक्तम्, अतिप्रसङ्गात्—मैवम्— सुखदुःखहेतुमीदृशमननुभवतोऽप्यकस्मादेव<sup id="fnref:167"><a href="#fn:167" class="footnote-ref" role="doc-noteref">167</a></sup> हर्षशोकदर्शनात् ॥
शिशोर्मुखविकासादेरहेतुकत्वनिरासः<br>
ननु ! कमलमुकुलविकासादिवत् स्वाभाविकमेव शिशोर्मुखविकासादिकार्यं स्यात्—स्वाभाविकं नाम किमुच्यते, किमहेतुकम्, अविज्ञातहेतुकम्, अनियतहेतुकं वा ?</p>
<p>न तावदहेतुकं कार्यं सम्भवति, कार्यत्वहानिप्रसङ्गात् ॥</p>
<p>नाप्यविज्ञातहेतुकं तद्भवितुं युक्तम्—कार्यमुपलभ्यते । तद्धेतुपरिज्ञाने यततां भवान्; किमुदास्ते ? न चासौ ज्ञातुमशक्यः, कार्यस्यैव तत्र ज्ञापकत्वात् ॥</p>
<p>नाप्यनियतहेतुकं कार्यं किञ्चिदस्ति । कार्योत्पादननियमेनैव हेतुनियमसिद्धेः । अत एव तत्कार्यमुपपादयितुकामाः तन्नियतमेव कारणमुपाददते लौकिकाः ॥
गोमयवृश्चिकादेरुपपत्तिप्रदर्शनम्<br>
यत्राप्यनियतो हेतुः वृश्चिके गोमयादिकः ।<br>
अभियुक्तस्तु तत्रापि विशेषं न न मन्वते<sup id="fnref:168"><a href="#fn:168" class="footnote-ref" role="doc-noteref">168</a></sup> ॥</p>
<p>तदेव कारणनियमोऽपि कार्यविशेषदर्शनाद्दुरपह्नव इति मुखविकासस्य हर्ष एव कारणमवगम्यते, सहस्रकृत्वस्तथा दर्शनात् ॥</p>
<p>अचेतनानां तु तामरसादीनां विकासकारणं तरणिकिरणनिकरपरिष्वङ्गाद्युपलब्धमिति तदपि न स्वाभाविकम् ॥</p>
<p>तस्मान्मुखविकासस्य हर्षः, हर्षस्य च स्मृतिः ।<br>
स्मृतेरनुभवो हेतुः स च जन्मान्तरे शिशोः ॥</p>
<p>जन्मान्तरानुभूतानां न सर्वेषां स्मरणम्<br>
ननु ! शिशोर्जन्मान्तरानुभूतस्मरणे सर्वदा सर्वस्मरणप्रसङ्गः—न— यावत्कार्यं कारणकल्पनात् । न हि सर्वदा सर्वानुस्मरणं संवेद्यते । न च तत्कल्पनायां कारणमुपलभ्यते । न चैकदर्शनात् सर्वं कल्प्यं, दृष्टमपि वा निह्नोतव्यमिति परीक्षकाणामुचित एष पन्था इत्यसकृदुक्तम्<sup id="fnref:169"><a href="#fn:169" class="footnote-ref" role="doc-noteref">169</a></sup> ॥
शिशोस्तन्यपानप्रवृत्त्या जन्मान्तरसिद्धिः<br>
अपि च पयसस्तृप्तिहेतुतामनुस्मरन् बालकः स्तन्याभिलाषेण मातुस्तनतटे दृष्टिं निदधाति । न चाद्य तेन तस्य तत्साधनत्वमवगतमिति जन्मान्तरे सम्बन्धग्रहणमस्य वृत्तमिति मन्यामहे ॥</p>
<p>न चायस्कान्तदृष्टान्तसमाश्रयेण स्वाभाविकमेव तत् बालकस्य कुचकलशनिकटोपसर्पणमिति वक्तुमुचितम्, अनन्तरमेव निरस्तत्वात् ॥
गर्भस्थशिशोः पोषणकारणम्<br>
ननु च गर्भशय्याशायिनोऽपि परिपोषदर्शनात् तत्साधनोपादाने तदनुस्मरणमेव प्राप्नोति—यदि कार्यमवगम्यते तत्रापि तत्कारणमवगम्य  ताम्, को दोषः ? तत्र तु जनयित्रीजठरपतितान्नपानपरिपाकसङ्क्रान्त्या तत्परिपोषमायुर्वेदविदो वदन्तीति कथं तत्र स्मतणादिकल्पना ॥</p>
<p>कल्पनायां वा प्रथमं निषेकानन्तरमेव कललादिशुक्रशोणितविकारसम्भवात् तद्दशास्वपि स्मरणकल्पनाप्रसङ्गः । न च तत्कल्पनायामपि काचिदस्माकं क्षतिः<sup id="fnref:170"><a href="#fn:170" class="footnote-ref" role="doc-noteref">170</a></sup> । अयं तु स्तन्याभिलाषेण कुचक्षीरकलशावलोकनोपसर्पणादरो दारकस्य तदनुस्मरणकृत एवेति सर्वथा जन्मान्तरसम्बन्धानुमानान्नित्योऽयमात्मेति ॥
जन्मान्तरसमर्थकहेत्वन्तरम्<br>
अतश्चैवं—</p>
<p>वीतरागजन्मादर्शनात् ॥ ३-१-२५ ॥</p>
<p>रागादिवासनाभ्यासेन सुदृढप्ररूढेनानादिप्रबन्धप्रवृत्तेन अपरित्यज्यमानाः सरागा एव जन्तवो जायन्ते । न खलु लोके कश्चन तादृशो दृश्यते प्राणी, यो जातो वीतरागश्चेति । स एष सरागो जायमानः पूर्वोपचितां रागादिवासनामनुसरतीति सिद्धो जन्मान्तरसम्बन्धः ॥
जगद्वैचित्र्यहेतुतया कर्मपरम्परासिद्धिः<br>
तथा च केचिज्जजायन्ते लोभमात्रपरायणाः ।<br>
द्रव्यसङ्ग्रहणैकाग्रमनसो मूषकादयः ॥</p>
<p>मनोभवमयाः केचित् सन्ति पारावतादयः ।<br>
कुजत्प्रियतमाचञ्चुचुम्बनासक्तचेतसः ॥</p>
<p>केचित् क्रोधप्रधानाश्च भवन्ति भुजगादयः ॥</p>
<p>ज्वलद्विषानलज्वालाजालपल्लविताननाः ।<br>
जगतो यच्च वैचित्र्यं सुखदुःखादिभेदतः ॥</p>
<p>कृषिसेवादिसाम्येऽपि<sup id="fnref:171"><a href="#fn:171" class="footnote-ref" role="doc-noteref">171</a></sup> विलक्षणफलोदयः ।<br>
अकस्मान्निधिलाभश्च विद्युत्पातश्च कस्य चित् ॥</p>
<p>क्वचित्फलमयत्नेऽपि यत्नेऽप्यफलता क्वचित् ।<br>
तदेतद्दुर्घटं दृष्टात्कारणाद्व्यभिचारिणः ॥</p>
<p>तेनादृष्टमुपेतव्यमस्य किञ्चन कारणम् ।</p>
<p>जगद्वैचित्र्यकारणस्य न भौतिकत्वम्<br>
अदृश्यो भूतधर्मस्तु जगद्वैचित्र्यकारणम् ॥</p>
<p>यदि कश्चिदुपेयेत को दोषः कर्मकल्पने ॥</p>
<p>सञ्ज्ञामात्रे विवादश्च तथा सत्यावयोर्भवेत् ॥</p>
<p>भूतवद्भूतधर्मस्य न चादृश्यत्वसम्भवः<sup id="fnref:172"><a href="#fn:172" class="footnote-ref" role="doc-noteref">172</a></sup> ।<br>
दृष्टश्च साध्वीसुतयोः,<sup id="fnref:173"><a href="#fn:173" class="footnote-ref" role="doc-noteref">173</a></sup> यमयोस्तुल्यजन्मनोः ॥</p>
<p>विशेषो वीर्यविज्ञानसौभाग्यारोग्यसम्पदाम् ।<br>
स्वाभाविकत्वं कार्याणां अधुनैव निराकृतम् ॥</p>
<p>तस्मात् कर्मभ्य एवैष विचित्रजगदुद्भवः ॥</p>
<p>कर्मणां शक्तिवैचित्र्यम्<br>
कर्मणां ननु वैचित्र्यं कर्मान्तरकृतं यदि ।<br>
अनिष्टं तत्<sup id="fnref:174"><a href="#fn:174" class="footnote-ref" role="doc-noteref">174</a></sup> स्वतस्सिद्धं जगत्येव तदिष्यताम् ॥</p>
<p>कर्मणां शास्त्रतो ज्ञाता विचित्रफलशक्तता ।<br>
दृष्टार्थेषु च वाक्येषु दृष्टा प्रत्यक्षतोऽपि सा<sup id="fnref:175"><a href="#fn:175" class="footnote-ref" role="doc-noteref">175</a></sup> ॥</p>
<p>तस्माद्दृष्टस्य कार्यस्य युक्ता कारणकल्पना ।<br>
कारणस्य त्वदृष्टत्वात् किं हेत्वन्तरचिन्तया ॥</p>
<p>कार्यकारणभावपरम्परायां नानवस्था दोषः<br>
हेत्वन्तरं तु तद्धेतोः नास्तीत्येतावतैव किम् ।<br>
दृष्टस्याप्यस्य कार्यस्य युज्यते हेत्वपह्नवः ? ॥</p>
<p>हेत्वन्तरनिमित्तेऽपि कर्मवैचित्र्यकल्पने ।<br>
संसारस्य त्वनादित्वात् नानवस्था भयाबहा ॥</p>
<p>तथा च पुण्यः पुण्येन पापः पापेन कर्मणा ।<br>
जायते जन्तुरित्येवं धर्मशास्त्रेषु पठ्यते ॥</p>
<p>तस्मात् कुतर्कमूलेन दृष्टकार्योपपातिना ।<br>
सर्वलोकविरुद्धेन चोद्येन कृतमीदृशा ॥</p>
<p>तस्मात् कल्प्यानि कर्माणि दृष्टकार्योपपत्तये ॥</p>
<p>स्थिरस्यात्मनः आवश्यकत्वम्<br>
एषां च क्षणभङ्गित्वात् संस्कारद्वारिका स्थितिः ।<br>
स कर्मजन्यसंस्कारः<sup id="fnref:176"><a href="#fn:176" class="footnote-ref" role="doc-noteref">176</a></sup> धर्माधर्मगिरोच्यते ॥</p>
<p>विना च नित्यमात्मानं न धर्माधर्मयोः स्थितिः ॥</p>
<p>नित्यस्तस्माद्भवति पुरुषः स्वप्रणीतानुगच्छ—<br>
द्धर्माधर्मक्रमपरिणतानन्दतापोपभोगः ।<br>
प्रामाण्यं च स्फुटमभिहितं पूर्वमेवागमानां<br>
तेभ्योऽप्यात्मा जनननिधनातीततत्त्वः प्रसिद्धः ॥</p>
<p>आत्मानित्यत्ववचनगमनिका<br>
यद्विज्ञानघनादिवेदवचनं तत्पूर्वपक्षे स्थितं<br>
पौर्वापर्यविमर्शशून्यहृदयैः सोऽर्थो गृहीतस्तथा ।<br>
मैत्रेय्या<sup id="fnref:177"><a href="#fn:177" class="footnote-ref" role="doc-noteref">177</a></sup> परिचोदितस्तु भगवान् यद्याज्ञवल्क्योऽब्रवीत्<br>
आत्मा<sup id="fnref:178"><a href="#fn:178" class="footnote-ref" role="doc-noteref">178</a></sup> नैव विनश्यतीति तदिदं सिद्धान्तसारं वचः ॥</p>
<p>तेनात्मनित्यत्वसमर्थनेन<br>
सुस्पष्टसिद्धः परलोकमार्गः ।<br>
य एव देहान्तरसङ्गमोऽस्य<sup id="fnref:179"><a href="#fn:179" class="footnote-ref" role="doc-noteref">179</a></sup><br>
तमेव तद्ज्ञाः परलोकमाहुः ॥</p>
<p>जन्मान्तरज्ञानप्रयोजनम्<br>
इति कबलने मांस्पाकानां,<sup id="fnref:180"><a href="#fn:180" class="footnote-ref" role="doc-noteref">180</a></sup> परस्वपरिग्रहे,<br>
कितवजनतागोष्ठ्यां, वेश्यामुखाम्बुजचुम्बने ।<br>
रतमतिरभूद्धूर्तो मत्वा भवान्तरनास्तितां<br>
तदयमधुना तत्संसिद्धेरहो बत दूयते ॥</p>
<p>तस्मान्नित्योऽयमात्मा न च कलुषफलस्तस्य नैसर्गिकोऽयं<br>
रागद्वेषादियोगोऽपि तु सकलगुणापोढमेवास्य रूपम् ।<br>
तेनानादिप्रबन्धोपचितपरिणमत्कर्मपाकोपनीतं<br>
दुःखं सन्त्यज्य निःश्रेयसमखिलभयातीतमाप्तुं यतेत ॥</p>
<p>॥ इति श्री भट्टजयन्तकृतौ न्यायमञ्जर्यां सप्तममाह्निकम् ॥</p>
<div class="footnotes" role="doc-endnotes">
<hr>
<ol>
<li id="fn:1">
<p>पद्यते—गम्यते इति पदं—मोक्षः ॥&#160;<a href="#fnref:1" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:2">
<p>भवान् परीक्षते—इत्यन्वयः ॥&#160;<a href="#fnref:2" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:3">
<p>सम्यक् ज्ञातं मोक्षाय, असम्यग्वा ज्ञातं भवाय वा—इत्यन्वयः ॥&#160;<a href="#fnref:3" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:4">
<p>ध्यानं—चिन्तनम् । हेयोपादेययोश्चिन्तनं हानाय, उपादानाय च ॥&#160;<a href="#fnref:4" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:5">
<p>एतत्कृतं—जननमरणावृत्तिरूपप्रेत्यभावकृतम् ॥&#160;<a href="#fnref:5" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:6">
<p>“परिणामतापसंस्कारदुःखैः गुणवृत्तिविरोधाच्च दुःखमेव सर्वं विवेकिनः” इति योगसूत्रम्  [२-७६]  ॥&#160;<a href="#fnref:6" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:7">
<p>यद्यपि “तदत्यन्तविमोक्षोऽपवर्गः”  [न्या-सू]  इति आत्यन्तिकदुःखनिवृत्तिरेव मोक्ष इत्युक्तम् । परन्तु दुःखास्यन्ताभावस्य स्वतः पुरुषार्थत्वासम्भवात् तद्विशिष्ट आत्मैव परमपुरुषार्थः । सूत्रं तु प्राप्ताप्राप्तविवेकन्यायेन प्रवृत्तम् ॥&#160;<a href="#fnref:7" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:8">
<p>“अशरीरं वा व सन्तं न प्रियाप्रिये स्पृशतः” इति श्रुतिः ॥&#160;<a href="#fnref:8" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:9">
<p>मारवं—मरुसम्बन्धि ॥&#160;<a href="#fnref:9" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:10">
<p>“अहं सुखी” इत्यत्रापि शरीरमेव भासत इत्याशयः ॥&#160;<a href="#fnref:10" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:11">
<p>उपवर्षः पूर्वोत्तरमीमांसावृत्तिकारः । “भगवतोपवर्षेण प्रथमे तन्त्रे आत्मास्तित्वाभिधानप्रसक्तौ “शारीरके वक्ष्यामः” इत्युद्धारः कृतः” इति शाङ्करब्रह्मसूत्रभाष्यम्  [३-३-५३]  ॥&#160;<a href="#fnref:11" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:12">
<p>प्रत्येकसमुदायादिविकल्पैरसम्भवादिति हेतुः ॥&#160;<a href="#fnref:12" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:13">
<p>एतस्मिन् प्रत्यये प्रत्यभिज्ञायां न केवलं पूर्वज्ञानक्षणस्य, न केवलं उत्तरस्य तस्य, न द्वयोः ज्ञानक्षणयोस्सन्तानस्य च अवभासनं अस्ति । एतदेवोपपादयति अनन्तरवाक्यैः । न वास्तवः, अतिरिक्तसन्तानानङ्गीकारादिति हेतुः ॥&#160;<a href="#fnref:13" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:14">
<p>प्रत्यभिज्ञाऽहं प्रत्ययः—प्रत्यभिज्ञारूपः अहम्प्रत्ययः ॥&#160;<a href="#fnref:14" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:15">
<p>मिथ्येति—“न चासौ कायः” इत्याद्युक्तहेतुनेति शेषः ॥&#160;<a href="#fnref:15" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:16">
<p>आत्मा अहम्प्रत्ययगम्यश्चेत्, तत्प्रत्ययविषयोऽप्यात्मा, तादृशप्रत्ययाश्रयोऽप्यात्मेति एकस्यैव कर्तृत्वकरणत्वे विरुद्धे स्याताम् ।&#160;<a href="#fnref:16" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:17">
<p>तथा चात्मनः घटादिवत् पराक्त्वमेव स्यात् ॥&#160;<a href="#fnref:17" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:18">
<p>न ह्यात्मनः घटावच्छिन्नत्वं, तदनवच्छिन्नत्वं च कदापि वक्तुं शक्यम् ॥&#160;<a href="#fnref:18" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:19">
<p>आत्मनः—इति शेषः ॥&#160;<a href="#fnref:19" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:20">
<p>अपरसाधनं—साधनान्तरानधीनप्रकाशम् ॥&#160;<a href="#fnref:20" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:21">
<p>अस्वयम्प्रकाशस्यात्मत्वे चैतन्याश्रयत्वे च घटस्यापि चैतन्याश्रयत्वमस्त्वित्यापादने नोत्तरं वक्तुं शक्यमित्यर्थः ॥&#160;<a href="#fnref:21" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:22">
<p>स्वं प्रतीति शेषः ॥&#160;<a href="#fnref:22" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:23">
<p>द्वैरूप्यं—कतृत्वं, कर्मत्वं च ॥&#160;<a href="#fnref:23" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:24">
<p>संवित्—आत्मधर्मभूता ॥&#160;<a href="#fnref:24" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:25">
<p>आत्मनः ज्ञानरूपत्वात्, ज्ञानस्य च सविषयत्वनियमात् ॥&#160;<a href="#fnref:25" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:26">
<p>“चेतयते” इति क्रियाः ॥&#160;<a href="#fnref:26" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:27">
<p>कर्म—घटादिः ॥&#160;<a href="#fnref:27" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:28">
<p>रूपं—आकारः ॥&#160;<a href="#fnref:28" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:29">
<p>न्यायभाष्यम् ३-१-१५ ॥&#160;<a href="#fnref:29" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:30">
<p>न इच्छन्ति—इत्यन्वयः ॥&#160;<a href="#fnref:30" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:31">
<p>इन् थे प्रिन्त् एदितिओन् थेरे इस् अ ड़ोओत्नोते रेड़ेरेन्चे, बुत् नो चोर्रेस्पोन्दिन्ग् नोते।&#160;<a href="#fnref:31" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:32">
<p>शरीरस्य सर्वैरपि अनित्यत्वाङ्गीकारात् ॥&#160;<a href="#fnref:32" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:33">
<p>प्रथमेति—पूर्वसञ्जातेत्यर्थः । दर्शनविशेषणम् ॥&#160;<a href="#fnref:33" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:34">
<p>आगमिकी—वेदसिद्धा ॥&#160;<a href="#fnref:34" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:35">
<p>कुत्रचित् जिज्ञासापूर्वकत्वात् ज्ञानस्य, इच्छैवादौ सूत्रकारैरुपात्तेत्यर्थः ॥&#160;<a href="#fnref:35" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:36">
<p>तद्भेदेन—कालभेदेन ॥&#160;<a href="#fnref:36" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:37">
<p>“सत्त्वस्य” इति शेषः ॥&#160;<a href="#fnref:37" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:38">
<p>स्वापरसन्तनविवेकाभावादिति हेतुः ॥&#160;<a href="#fnref:38" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:39">
<p>प्रकृत्य—प्रारभ्य ॥&#160;<a href="#fnref:39" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:40">
<p>सा—प्रत्यभिज्ञा । एवं च प्रत्यभिज्ञाऽप्रामाण्ये स्तम्भादेरपि स्थिरत्वं न सिद्धयेत् ॥&#160;<a href="#fnref:40" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:41">
<p>अन्यथा—शरीरपरिणामाभावे ॥&#160;<a href="#fnref:41" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:42">
<p>“अवन्तिसोमधान्याम्लकुञ्जलानि च काञ्चिके” इत्यमरः ॥&#160;<a href="#fnref:42" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:43">
<p>केचित्—पीलुपाकवादिनः ॥&#160;<a href="#fnref:43" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:44">
<p>पिठरपाकवादे ॥&#160;<a href="#fnref:44" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:45">
<p>पूर्वस्थितसङ्ख्यासमानसङ्ख्यावत्वात् ऐक्यमिति न । सूक्ष्मावयवविश्लोषस्य ज्ञातुमशक्यत्वात् । तत्रावयविनाशाङ्गीकारात् ॥&#160;<a href="#fnref:45" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:46">
<p>अवयविनः सच्छिद्रत्वे युक्तिमाह—दृश्यत इत्यादि ॥&#160;<a href="#fnref:46" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:47">
<p>“पिठरः स्थाल्युखा कुण्डम्” इत्यमरः । अवयवीति यावत् ॥&#160;<a href="#fnref:47" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:48">
<p>शरीरस्येति शेषः ॥&#160;<a href="#fnref:48" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:49">
<p>अनुगमकतया खलु गोत्वादिसिद्धिः ॥&#160;<a href="#fnref:49" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:50">
<p>तत्—शरीरम् । शरीरप्रेरणादौ शरीरान्तरानपेक्षणात् प्रायेण इति ॥&#160;<a href="#fnref:50" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:51">
<p>पूतना—इति क्रि [कृ] मिसञ्ज्ञा ॥&#160;<a href="#fnref:51" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:52">
<p>ज्ञानादेः कार्यस्य—ज्ञानादिरूपकार्यस्य ॥&#160;<a href="#fnref:52" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:53">
<p>स्वतन्त्रेषु—द्रव्यरूपेषु । यदि रूपं द्रव्यवत् स्वतन्त्रं स्यात् “दृष्टमेवस्पृशामि” इति न स्यात् ॥&#160;<a href="#fnref:53" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:54">
<p>कथितं—तुल्यव्यायातिदेशात् ॥&#160;<a href="#fnref:54" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:55">
<p>सूत्रगत“विकार”पदस्य भाष्योक्तं विवरणं—दन्तोदकसम्प्लवः इति । दन्तोदकं—लालाजलमिति यावत् ॥&#160;<a href="#fnref:55" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:56">
<p>रूपादिसाक्षात्कारकरणतयैव चक्षुरादीनां सिद्धेः ॥&#160;<a href="#fnref:56" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:57">
<p>इदमेव “आत्मा इन्द्रियाद्यधिष्ठाता करणं हि सकर्तृकम्” इत्युक्तम् ॥&#160;<a href="#fnref:57" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:58">
<p>प्राप्तिविसर्गै—उपादानहाने ॥&#160;<a href="#fnref:58" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:59">
<p>कार्यसामान्यं करणजन्यमिति, तच्च करणं ज्ञानप्रयत्नादिमांस्तु न शरीरादिः, किन्त्वतिरिक्तः कश्चित् । स एवात्मा ॥&#160;<a href="#fnref:59" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:60">
<p>तत्सङ्गिनं—इच्छाद्वेषप्रयत्नादिमन्तम् । अशेषविशेषगुणोच्छोदो हि मोक्षः सिद्धान्ते ॥&#160;<a href="#fnref:60" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:61">
<p>ज्ञानमात्रेण—न तु ज्ञानाश्रयेण ॥&#160;<a href="#fnref:61" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:62">
<p>रूपविज्ञानवेदनासञ्ज्ञासंस्काररूपपञ्चस्कन्धात्मको जीवः । तत्र विज्ञानमप्येकः ॥&#160;<a href="#fnref:62" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:63">
<p>मातापितृवासनायाः पुत्रे सङ्क्रमणम्, गुरोः ज्ञानस्य शिष्ये सङ्क्रमणं च दृश्यते । परन्त्वत्र सहकारित्वमेव, न तूपादानत्वम् ॥&#160;<a href="#fnref:63" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:64">
<p>उच्यते किल “अहमेव न किञ्चिच्चेद्भयं कस्य भविष्यति” इति ॥&#160;<a href="#fnref:64" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:65">
<p>नैरात्म्यदर्शनं—अहमर्थक्षये सति जायमानः अनुभवः ॥&#160;<a href="#fnref:65" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:66">
<p>तत्रापि किल “अस्ति” इति प्रतीतिस्समाना ॥&#160;<a href="#fnref:66" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:67">
<p>व्यापकं—अर्थक्रियाकारित्वम् ॥&#160;<a href="#fnref:67" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:68">
<p>तृतीयः राशिः—क्रममौगपद्यातिरिक्तः कल्पः ॥&#160;<a href="#fnref:68" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:69">
<p>दोला—डोला, सन्देहः ॥&#160;<a href="#fnref:69" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:70">
<p>“समर्थत्वेन” इत्यादिः ॥&#160;<a href="#fnref:70" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:71">
<p>उपकारस्य वस्तुस्वरूपत्वापत्येति हेतुः ॥&#160;<a href="#fnref:71" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:72">
<p>कार्यं—प्रकृतं फलम् ॥&#160;<a href="#fnref:72" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:73">
<p>“कार्यस्यायं स्वभावः” इति खलूक्तम् ॥&#160;<a href="#fnref:73" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:74">
<p>वस्तुस्वरूपस्य तदानीमपि सत्त्वात् ॥&#160;<a href="#fnref:74" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:75">
<p>साध्यधर्मिणि—साध्यरूपधर्मिणि ॥&#160;<a href="#fnref:75" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:76">
<p>सत्त्वनित्यत्वे—अर्थक्रियाकारित्वं, स्थिरत्वं च ॥&#160;<a href="#fnref:76" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:77">
<p>श्रोत्रियपक्षे—अतिरिक्तशक्त्यङ्गीकारपक्षे ॥&#160;<a href="#fnref:77" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:78">
<p>एतेन नाशस्य कारणापेक्षा निराकृता ॥&#160;<a href="#fnref:78" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:79">
<p>तज्जन्यः—मुद्गरादिजन्यः । भावस्य स्वरूपच्युतिः अभावः । तथा चात्रैव मुद्गरादिव्यापारः । न त्वभावोत्पत्तौ ॥&#160;<a href="#fnref:79" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:80">
<p>तस्य—अभावस्य ॥&#160;<a href="#fnref:80" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:81">
<p>वस्तुनः स्वरूपलाभे, तदविनाभावी विनाशः ॥&#160;<a href="#fnref:81" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:82">
<p>पक्षद्वयेऽपि प्रत्यभिज्ञाया अप्रमाणत्वात् ॥&#160;<a href="#fnref:82" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:83">
<p>दोषः—अन्योन्याश्रयः ॥&#160;<a href="#fnref:83" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:84">
<p>स्मृतित्वानुभवत्वयोः कदापि सामानाधिकरण्यासम्भवात् ॥&#160;<a href="#fnref:84" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:85">
<p>इयं परिहासोक्तिः । वर्तमानमात्रविषयकत्वे क्षणिकत्वमेव हि सिद्ध्येत् ॥&#160;<a href="#fnref:85" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:86">
<p>तदभावः—वर्तमानाभावः ॥&#160;<a href="#fnref:86" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:87">
<p>तद्ग्राहितां—स्थिरत्वविषयकत्वम् ॥&#160;<a href="#fnref:87" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:88">
<p>वर्तमानदिवसप्रतीतौ अनेकक्षणानां पूर्वापरभावापन्नानां एकस्मिन् दिवसे भानात् एवमुक्तम् ॥&#160;<a href="#fnref:88" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:89">
<p>सर्वत्र प्रतीतिषु कालस्य विशेषणतया भानाङ्गीकारात् ॥&#160;<a href="#fnref:89" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:90">
<p>निरवयवद्रव्यं किल कालः ॥&#160;<a href="#fnref:90" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:91">
<p>न हि भातीत्यन्वयः ॥&#160;<a href="#fnref:91" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:92">
<p>क्षणिकत्वात् ज्ञानानाम् ॥&#160;<a href="#fnref:92" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:93">
<p>तस्याः—बुद्धेः चिरं स्थितिरपि न इत्यन्वयः ॥&#160;<a href="#fnref:93" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:94">
<p>तदागमात्—मुद्गरादिनिपातात् ॥&#160;<a href="#fnref:94" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:95">
<p>अनुपदमेव विनाशस्य हेतुज न्यत्वनिरासात् ॥&#160;<a href="#fnref:95" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:96">
<p>अन्यथा—देशान्तरनयनादिना, आलोकाद्यभावेन वा ॥&#160;<a href="#fnref:96" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:97">
<p>पूर्वापरेति शेषः ॥&#160;<a href="#fnref:97" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:98">
<p>यदि न मन्यते—इत्यन्वयः । भवता ज्ञातमपि अन्यो जानीयात् । भवता ज्ञातमपि अन्यः न जानीयाच्च ॥&#160;<a href="#fnref:98" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:99">
<p>सत्यहेमकूटहेमयोरुभयोरपि एकरूपज्ञानजनकत्वात् सत्त्वं स्यात्  [प्। ३००]  ॥&#160;<a href="#fnref:99" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:100">
<p>बाह्यार्थशून्यवादिनः किल ते ॥&#160;<a href="#fnref:100" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:101">
<p>तथा च वस्तुनां स्थिरत्वसिद्धिः ॥&#160;<a href="#fnref:101" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:102">
<p>अयमेव प्रतीत्यसमुदयवादः तदिष्टः ॥&#160;<a href="#fnref:102" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:103">
<p>“चित्तामोगो मनस्कारः” इत्यमरः ॥&#160;<a href="#fnref:103" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:104">
<p>तस्यानुपदमेव दूषितत्वात् ॥&#160;<a href="#fnref:104" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:105">
<p>क्षणिकवादे नियामकत्वस्य दुर्वचत्वात् ॥&#160;<a href="#fnref:105" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:106">
<p>न तु कार्यस्येति शेषः । अतश्च कार्ये साङ्कार्यं नापादयितुं शक्यमित्यभिमानः ॥&#160;<a href="#fnref:106" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:107">
<p>करणाकरणादिविरुद्धधर्मयोगाद्धि क्षणिकत्वं साध्यते ॥&#160;<a href="#fnref:107" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:108">
<p>लाक्षणिकः—तत्तदसाधारणधर्मविशेषकृतः ॥&#160;<a href="#fnref:108" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:109">
<p>आत्मस्थानापन्नस्य नाशाङ्गीकारात् ॥&#160;<a href="#fnref:109" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:110">
<p>निर्विशेषणकं हि ज्ञानं निर्विकल्पकम् । तथा च निर्विकल्पापेक्षयाऽतिरिक्तविषयकत्वं न स्यात् ॥&#160;<a href="#fnref:110" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:111">
<p>भूयस्त्वम्—एकोपादानकानेकविज्ञानपरम्परारूपम् ॥&#160;<a href="#fnref:111" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:112">
<p>बौद्धानां मन्त्रदिसिद्ध पहासोऽयम् ॥&#160;<a href="#fnref:112" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:113">
<p>आत्मा—स्वरूपम् । स्वयं लब्धस्वरूपं चेत्, अनन्तरमन्यमुत्पादयेत् । अतश्चान्ततः क्षणद्वयसिद्धिरनिवार्या ॥&#160;<a href="#fnref:113" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:114">
<p>पूर्वापरभावमात्रं कार्यकारणभावप्रयोजकम् ॥&#160;<a href="#fnref:114" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:115">
<p>अन्यथासिद्धवस्तुषु इदं सम्मतम् ॥&#160;<a href="#fnref:115" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:116">
<p>अन्यतरस्य नमनं अन्यतरस्योन्नमनहेतुः ॥&#160;<a href="#fnref:116" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:117">
<p>अत एव—कार्यस्य सामग्रीमेलनाधीनत्वादेव ॥&#160;<a href="#fnref:117" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:118">
<p>कर्मविपाकः—धर्माधर्मौ कार्यसामान्यकारणभूतौ ॥&#160;<a href="#fnref:118" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:119">
<p>कृष्णात् कृष्णतरो भवती । प्रत्येकमल्पशक्तित्वेऽपि सामग्रीदशायां मिलिता शक्ततरा भवति सामग्री ॥&#160;<a href="#fnref:119" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:120">
<p>विप्लवते—रिक्तसामर्थ्या भवति । अन्ततः अदृष्टविशेषस्य गलितत्वात् ॥&#160;<a href="#fnref:120" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:121">
<p>भावानां स्वरूपलाभः यथा सामग्र्यधीनः, तथैव तेषां स्वरूपच्युतिरपि सामग्र्यधीना ॥&#160;<a href="#fnref:121" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:122">
<p>घटः इति शेषः । यदि घटः नश्वरस्वभाववान् तर्हि कारकवैयर्थ्यम् । अनश्वरत्वे कारकाणि तदुत्पादनसामर्थ्यशून्यानि भवेयुः ॥&#160;<a href="#fnref:122" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:123">
<p>भावानां—पदार्थानाम् । परापेक्षत्वमेव हेतुः । यथा घटादिः दण्डचक्राद्यपेक्षः, कदाचित् सामग्रीवैकल्यान्न भवत्यपि, एवं ध्वंसोऽपि कदाचिन्न भवत्यपि । ततश्च एकोऽपि वा घटः नित्यः स्यादित्याक्षेपः ॥&#160;<a href="#fnref:123" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:124">
<p>इत्येवमित्यादि आशयोद्धाटनम् । उपहसति—अहो इत्यादि ॥&#160;<a href="#fnref:124" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:125">
<p>सूर्यालोकरहितसमयेऽपि हि प्रत्यभिज्ञा भवति ॥&#160;<a href="#fnref:125" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:126">
<p>उच्यतां यत्किञ्चित्कारणम्, आवश्यकत्वात् ॥&#160;<a href="#fnref:126" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:127">
<p>दर्शनं—अन्वयव्यतिरेकानुभवौ ॥&#160;<a href="#fnref:127" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:128">
<p>ननु तर्हि इन्द्रियजन्यं सर्वमपि प्रत्यभिज्ञा स्यादिस्यत्राह—क्वचिदित्यादि ॥&#160;<a href="#fnref:128" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:129">
<p>भूतभविष्यत्त्वयोस्तु विरोधः स्पष्टः ॥&#160;<a href="#fnref:129" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:130">
<p>न हि कुण्डलविशिष्टवेषेण केयूरविशिष्टत्वं सम्भवति ॥&#160;<a href="#fnref:130" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:131">
<p>यद्यपि सिद्धान्ते युगपत्सन्निधानं न; किन्त्वेकवस्तुनि । परन्तु क्षणिकवाददृष्ट्याऽयमाक्षेपः ॥&#160;<a href="#fnref:131" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:132">
<p>शतादिगणनवेलायां अन्तिममेव वस्तु इन्द्रियसन्निकृष्टम् । अथापि शतपदात्यादिज्ञानं प्रत्यक्षमेवेति सर्वे वदन्ति । तद्वदिहापि ॥&#160;<a href="#fnref:132" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:133">
<p>एकत्रैव—हठात् एकक्षणे ॥&#160;<a href="#fnref:133" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:134">
<p>अनेकव्यक्त्यनुगतसामान्यग्रहणन्यायेनैव, अनेककालानुगतव्यक्तेरपि ग्रहण मुपपादनीयमिति भावः ॥&#160;<a href="#fnref:134" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:135">
<p>तथाचार्थजन्यत्वात्तस्य प्रत्यक्षत्वम् ॥&#160;<a href="#fnref:135" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:136">
<p>इदमत्र तत्त्वम्—लौकिकसन्निकर्षद्वयजन्यमेकं ज्ञानमिव, संस्कार-इन्द्रियजन्यं “सुरभि कुसुमम्” इत्यादिज्ञानमपि सर्वसम्मतम् । कुसुमं तु चाक्षुषम्, सौरभं तु घ्राणग्राह्यम् । इन्द्रियद्वयं तु युगपन्न प्रसरति । संस्कारस्य इन्द्रियसहकारित्वात् निरंशत्वाच्च प्रत्यभिज्ञायाः प्रत्यक्षमेव तत् । अथवा संस्कारजन्यस्मृत्युपस्थापितं विशेषणं भासते । इयमेव ज्ञानलक्षणेत्युच्यते । तथा च लौकिकालौकिकसन्निकर्षद्वय जन्यं ज्ञानं प्रत्यभिज्ञेति न दोषः । ग्रन्थकारस्तु अलौकिकं सन्निकर्ष नाङ्गीकरोतीति मानसं तदिति वदति । मानसत्वे बाह्यत्वेनानुभवस्यास्वारस्यापत्त्या अनन्तरकालिकैः अलौकिकस्सन्निकर्षः अङ्गीक्रियत इति ज्ञेयम् ॥&#160;<a href="#fnref:136" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:137">
<p>मनसः बाह्ये विषयेऽप्रवृत्त्येति हेतुः । मनः बाह्ये नैव प्रवर्तत इति न । स्वातन्त्र्येण न प्रवर्तते इत्येव ॥&#160;<a href="#fnref:137" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:138">
<p>लूनपुनर्जातकेशादीत्यर्थः ॥&#160;<a href="#fnref:138" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:139">
<p>प्रत्यभिज्ञा—“स एवायं गकारः” इत्यादीति शेषः ॥&#160;<a href="#fnref:139" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:140">
<p>अनुमानमिथ्यात्वाधीनं न प्रत्यक्षप्रामाण्यम्, किन्तु स्वकारणादेव ॥&#160;<a href="#fnref:140" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:141">
<p>“अयं घटः” इति खलु निषयाभिमुखोऽनुभवः । स च पूर्वं विषयस्य ज्ञानाभिमुखत्वकृतः । विषयस्य ज्ञानाभिमुख्यमेव विषयीकरणम् । अतः अन्ततः क्षणद्वयावस्थानं ज्ञानानामावश्यकम् ॥&#160;<a href="#fnref:141" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:142">
<p>अन्ततः ज्ञानस्य द्विक्षणावस्थानमावश्मकमित्युक्तम् । घटादौ तु वैलक्षण्यात् स्थित्वस्य सिद्धिः ॥&#160;<a href="#fnref:142" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:143">
<p>विग्रहः—स्वरूपम् ॥&#160;<a href="#fnref:143" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:144">
<p>न हि समनन्तरे क्षणे सर्वं नङ्क्ष्यतीति कस्यापि प्रतीतिः ॥&#160;<a href="#fnref:144" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:145">
<p>कालस्यातीन्द्रियत्वेन अंशतस्सत्यत्वात् ॥&#160;<a href="#fnref:145" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:146">
<p>अनिमेषदृष्टिः—परमात्मा ॥&#160;<a href="#fnref:146" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:147">
<p>तत्तद्वस्तुदृष्टयेति शेषः । तावन्निमेषाः दिनानि वा यत् एवं वर्तते, तावनेक एव सः कालस्तस्य भवति ॥&#160;<a href="#fnref:147" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:148">
<p>ज्ञानं तु अनुव्यवसायेन मानसेन गृह्यते ॥&#160;<a href="#fnref:148" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:149">
<p>सः—विषयः । इदमत्र तत्त्वम्—कालः अतीन्द्रियः, नित्यः, व्यापकश्च । परन्तु उपाधिवशात्तत्तद्व्यवहारः । उपाधीनां घटादीनां प्रत्यक्षत्वात् प्रत्यक्षत्वेन व्यवहारः । जन्यमात्रत्य कालोपाधित्वात्, घटः यावत्कालं वर्तते, तावान् एकः घटकाल इत्युच्यते । क्षणोपाधिदृष्ट्या घटस्य नानाकालसम्बन्धेऽपि घटस्य स्वकालदृष्ट्या न नानाकालसम्बन्धः, किन्तु एक एव स काल इति न कश्चन विरोधः ॥&#160;<a href="#fnref:149" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:150">
<p>विनाशकारणानि—असमवायिकारणनाशादीनि ॥&#160;<a href="#fnref:150" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:151">
<p>अतश्च सन्तानिनः अतिरिक्तत्वे, सत्यत्वे च स्थिरत्वसिद्धिः । अयमर्थः समनन्तरश्लोके स्पष्टः ॥&#160;<a href="#fnref:151" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:152">
<p>कथञ्चित्कर्मानुवृत्तावपि सुखदुःखानुभवस्यान्तिमक्षण एव सम्भवेन, अन्यः कर्ता, अन्यो भोक्ता इत्यनिवार्यमेव ॥&#160;<a href="#fnref:152" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:153">
<p>कललं—गर्भपिण्डावस्थाभेदः ॥&#160;<a href="#fnref:153" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:154">
<p>अन्यथा घटादीनामपि तथैवानादित्वं स्यात् ॥&#160;<a href="#fnref:154" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:155">
<p>आतिवाहिकदेहः—अन्तराभवदेहः ॥&#160;<a href="#fnref:155" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:156">
<p>कौरुकुची—निर्वक्तुमशक्यः उद्वेगविशेषः । शब्दानुकरणमिदम् ॥&#160;<a href="#fnref:156" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:157">
<p>सिद्धान्ते आकाशस्य तुच्छत्वानङ्गीकारात्, विशिष्टरूपेण विकारित्वेऽपि स्वरूपप्रच्युतेरभावाच्च न हानिः ॥&#160;<a href="#fnref:157" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:158">
<p>तथोक्तं भट्टेन—“विक्रियामात्रवाचित्वे न युच्छेदोऽस्ति तावता” इति ॥&#160;<a href="#fnref:158" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:159">
<p>नित्योऽप्यात्मा सुखदुःखभोगे तद्धेतुभूतं कर्म न हि विमृशति । अतः किं लाभ इत्याक्षेपः । विमृशत्येव, कार्यसामान्यस्य सहेतुकत्वज्ञानादिति समाधानम् ॥&#160;<a href="#fnref:159" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:160">
<p>अनेन—पूर्वोक्तज्ञानेन । कार्यस्य निरोद्धुमशक्यत्वादिति हेतुः । उत्तरस्वप्रवृत्तिशिक्षणं भविष्यतीति न वैफल्यमिति सारम् ॥&#160;<a href="#fnref:160" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:161">
<p>यावच्छरीरमवस्थितिरङ्गीकृता चेत्, तेनैव न्यायेन निस्यत्वमिति भवेदेव ॥&#160;<a href="#fnref:161" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:162">
<p>शकुनिः—मांसादनः गृघ्रादिः ॥&#160;<a href="#fnref:162" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:163">
<p>तत्—शरीरम् ॥&#160;<a href="#fnref:163" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:164">
<p>औपाधिकपरिमितत्वपरमित्यर्थः । अन्यथा परमात्मनोऽपि तथाश्रवणात् विभुत्वं न स्यात् ॥&#160;<a href="#fnref:164" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:165">
<p>विभोश्चलनाद्यसम्भवादिति हेतुः ॥&#160;<a href="#fnref:165" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:166">
<p>निद्रादिष्वपीति शेषः ॥&#160;<a href="#fnref:166" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:167">
<p>सुषुप्त्यादौ इति शेषः ॥&#160;<a href="#fnref:167" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:168">
<p>अन्यथा मृदः कुतो न वृश्चिकोत्पत्तिरिति प्रश्नः दुरुत्तरः स्यात् ॥&#160;<a href="#fnref:168" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:169">
<p>एतज्जन्मन्यप्यनुभूतं सर्वं न हि स्मर्यते । अदृष्टमेवात्र नियामकम् ॥&#160;<a href="#fnref:169" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:170">
<p>जन्मान्तरसिद्धेरिति शेषः ॥&#160;<a href="#fnref:170" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:171">
<p>सेवा—गुरुसेवा । गुरुसेवादीनां समानत्वेऽपि शिष्ययोः ज्ञानसम्पत्तौ दृश्यते तारतम्यम् ॥&#160;<a href="#fnref:171" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:172">
<p>अत्तश्चादृष्टस्य भूतधर्मत्वे तस्य प्रत्यक्षत्वापत्तिः ॥&#160;<a href="#fnref:172" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:173">
<p>“साध्वी”“यम”पदाग्यां कारणान्तरनिराकरणम् ॥&#160;<a href="#fnref:173" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:174">
<p>अनवस्थाप्रसङ्गो हेतुः । यत्र कुत्रचित् स्वभाववादस्यावश्यकत्वादादावेव तच्छरणीक्रियतामिति भावः । समाधत्ते—कर्मणामित्यादिना ॥&#160;<a href="#fnref:174" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:175">
<p>सा—विचित्रफलशक्तता । आयुर्वेददास्त्रवाक्येषु हरीतक्यादौ सा दृष्टा ॥&#160;<a href="#fnref:175" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:176">
<p>संस्कारः—अतिशयः ॥&#160;<a href="#fnref:176" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:177">
<p>बृहदारण्यकोपनिषदि ६ अध्याये द्रष्टव्यम् ॥&#160;<a href="#fnref:177" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:178">
<p>“अविनाशी वा अरे अयमात्मा” इति श्रतिः ॥&#160;<a href="#fnref:178" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:179">
<p>परलोकपदेन एतल्लोकमपि क्रोडीकर्तुं व्याख्याति—देहेत्यादि ॥&#160;<a href="#fnref:179" class="footnote-backref" role="doc-backlink">&#x21a9;&#xfe0e;</a></p>
</li>
<li id="fn:180">
<p>मांस्पाकाः—मांसपाकाः ॥&#160;<a href="#fnref:180" class="footnote-backref" role="doc-backlink">&#x21a9;&#xfe0e;</a></p>
</li>
</ol>
</div>

  </div>
</article>


        

        



    <aside class="card border noPrint" id="section-tree-item-AryaH_hinduism_branches_nyAya-vaisheShike_jayantabhaTTaH_nyAya-manjarI_nyAya-saurabham_07_prameyaparIxA_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH/AryaH/hinduism/branches/nyAya-vaisheShike/jayantabhaTTaH/nyAya-manjarI/nyAya-saurabham/07_prameyaparIxA/">०७ प्रमेयपरीक्षा </a>
            <a data-toggle="collapse" href="#section-tree-item-body-AryaH_hinduism_branches_nyAya-vaisheShike_jayantabhaTTaH_nyAya-manjarI_nyAya-saurabham_07_prameyaparIxA_md" role="button" aria-expanded="false" aria-controls="section-tree-item-body-AryaH_hinduism_branches_nyAya-vaisheShike_jayantabhaTTaH_nyAya-manjarI_nyAya-saurabham_07_prameyaparIxA_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AryaH_hinduism_branches_nyAya-vaisheShike_jayantabhaTTaH_nyAya-manjarI_nyAya-saurabham_07_prameyaparIxA_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०७ प्रमेयपरीक्षा</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2025 Sep 14 04:57:15 UTC. (<a href="http://google.com/search?q=04%3a57%3a15%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
