<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;नीलकण्ठी on आगमे विश्वासटिप्पन्यः</title>
    <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarkasangrahaH/TIkA-mUlAni/sa/nIlakaNThI/</link>
    <description>Recent content in &#43;नीलकण्ठी on आगमे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarkasangrahaH/TIkA-mUlAni/sa/nIlakaNThI/index.xml" rel="self" type="application/rss+xml" />
    <item>
      <title>दीपिका-प्रकाशिका बालप्रिया च (अपूर्णा)</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarkasangrahaH/TIkA-mUlAni/sa/nIlakaNThI/nIlakaNThI_bAlapriyA_incomplete/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarkasangrahaH/TIkA-mUlAni/sa/nIlakaNThI/nIlakaNThI_bAlapriyA_incomplete/</guid>
      <description>&lt;details&gt;&lt;summary&gt;विस्तारः (द्रष्टुं नोद्यम्)&lt;/summary&gt;&#xA;&lt;p&gt;Annambhatta: Tarkasamgraha, with commentariesAnnambhatta: Tarkasamgraha, with auto-commentary (Dipika),&lt;/p&gt;&#xA;&lt;p&gt;Nilakanta&amp;rsquo;s Dipikaprakasika and Balapriya&lt;/p&gt;&#xA;&lt;p&gt;Input by members of the Sansknet project&lt;/p&gt;&#xA;&lt;p&gt;ATTENTION: Possibly incomplete, but all available at present.&lt;/p&gt;&#xA;&lt;/details&gt;&#xA;&lt;p&gt;ओं&lt;br&gt;&#xA;तर्कसङ्ग्रह-दीपिका-प्रकाशिका&lt;br&gt;&#xA;नावल्पाक्कं-श्री-रामानुज-ताताचार्य-विरचितया बालप्रियाख्य-व्याख्यया&lt;br&gt;&#xA;तिरुप्पुक्कुलि-श्रीकृष्ण-ताताचार्य-विरचितया&lt;br&gt;&#xA;प्रसारणाख्य-व्याख्यया च समुल्लसिता।&lt;/p&gt;&#xA;&lt;p&gt;श्रीः।&lt;/p&gt;&#xA;&lt;h2 id=&#34;००&#34;&gt;००&lt;/h2&gt;&#xA;&lt;h3 id=&#34;परसतवन&#34;&gt;प्रस्तावना&lt;/h3&gt;&#xA;&lt;p&gt;तत्र भवता अन्नम्भट्टेन विरचितः तर्कसङ्ग्रहः तत्कृतदीपिकाख्यव्याख्यानसहितः न्यायशास्त्रम् अधिजिगांसमानैः सर्वैर् अपि आदौ पठ्यत इति विश्वप्रसिद्धम्। तर्कसङ्ग्रहस्य दीपिकाव्यतिरिक्तानि पदकृत्यम्, न्यायबोधिनी, वाक्यवृत्तिः, निरुक्तिः, पट्टाभिरामटिप्पणी इत्यादीनि बहूनि व्याख्यानानि मुद्रितान्यमुद्रितानि च उपलभ्यन्ते। तथा दीपिकायाः रामरुद्री, नीलकण्ठकृता प्रकाशिका, नृसिंहशास्त्रिकृता प्रकाशिका, पट्टाभिरामकृता प्रकाशिका, इत्यादयः अनेका व्याख्याः मुद्रिता अमुद्रिताश्च वर्तन्ते। तर्कसङ्ग्रहव्याख्यासु न्यायबोधिन्याः दीपिकाव्यख्यासु नीलकण्ठीयप्रकाशिकायाश्च पठनपाठनप्रचारोऽस्ति। सङ्क्षिप्तशैल्या, अपेक्षित-सकलार्थ-प्रतिपादकत्व-रूपो विशेष एव पठन-पाठन-गोचरतायां मुख्यो हेतुः। तत्रापि नीलकण्ठप्रकाशिका लघु-गादाधरीति व्यपदेश-योग्या छात्राणां विदुषां च चित्त-रञ्जकतमा चकास्ति। येषां गादाधर्यादिषु ग्रन्थेषु गाढः परिचयो वर्तते, त एव प्रकाशिकायाः तात्पर्यं रसं च ज्ञातुम् अनुभवितुं च शक्नुवन्ति।&lt;/p&gt;</description>
    </item>
    <item>
      <title>नीलकण्ठी</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarkasangrahaH/TIkA-mUlAni/sa/nIlakaNThI/nIlakaNThI/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarkasangrahaH/TIkA-mUlAni/sa/nIlakaNThI/nIlakaNThI/</guid>
      <description>&lt;p&gt;तर्कसङ्ग्रहे-&lt;/p&gt;&#xA;&lt;p&gt;[ लक्षणनिर्णयः&lt;/p&gt;&#xA;&lt;p&gt;ननु साधारणत्वस्य लक्ष्यालक्ष्यवृत्तित्वरूपतया तद्भावरूपा- साधारणत्वस्याव्यात्यादि दोषग्रस्तधर्मेपि सत्त्वात् कथं दोषत्रयरहित एवासाधारणधर्म इत्याशङ्कां परिजिहीर्षुः असाधारणत्वमन्यादृशं निर्वति ॥ लक्ष्यतावच्छेदकसमनियतत्वमिति ॥ लक्ष्यता- वच्छेदकव्यापकत्वे सति लक्ष्यतावच्छेदकव्याप्यत्वमित्यर्थः । अव्या- त्यसम्भवग्रस्तयोर्वारणाय सत्यन्तम् ॥ अतिव्याप्तस्य वारणाय विशे- व्यम् ॥ धर्मपदं तु लक्षणताघटकसम्बन्धेन व्यापकत्वादितात्पर्यग्राहक- मितिभावः ॥ अत्रेदं बोध्यम् ॥ एते दोषा असाधारणत्वस्य विघ- टकाः । अतिव्याप्तौ व्याप्यत्वस्येतरयोश्च व्यापकत्वस्य भङ्गात् । एतेषां दूषकताबीजं तु लक्षणेनेतरभेदसाधने अतिव्याप्तौ व्यभिचारः ॥ इतरयोश्च भागासिद्धिस्वरूपासिद्धी इति ॥&lt;/p&gt;&#xA;&lt;p&gt;ननु लक्ष्यतावच्छेदकसमनियतत्वस्य लक्षणलक्षणत्वे लक्षणस्य व्यावृत्तिरेव प्रयोजनमिति मते व्यावर्त्तकस्यैव तादृशलक्षणलक्ष्यतया यावृत्यादावतिव्याप्तिरित्याशङ्कां तन्मतानुसारेणैव निराकरोति व्या- वर्तकस्यैवेति ॥ इतरभेदानुमितिजनकस्यैवेत्यर्थः ॥ इतरभेद- विधेयकानुमितिजनकतावच्छेदक विषयताविशेषाश्रयस्येति यावत् ॥ एतेन व्यावहारकस्य व्यवच्छेदः । लक्षणत्वे गवादिलक्षणत्वे उक्त- लक्षणलक्षणस्य लक्ष्यत्व इतियावत् । लक्ष्यत्व इति पाठेप्ययमे- वार्थी बोध्यः । व्यावृत्ताविति ॥ गवादीतरभेदे गोत्वादिरूपल- क्ष्यतावच्छेदकसमनियतत्वस्य अभिषेयत्वममेयत्वादौ पदार्थत्वसमनै- यत्यस्य च सत्त्वेनातिव्याप्तिवारणाय । व्यावृत्त्यभिधेयत्वादिभिन्नत्वं लक्षणलक्षणे निवेशनीयम् इत्यर्थः ॥ यद्यपि व्यावृत्तेरपि व्यावहारि- कत्वस्य वक्ष्यमाणतया तेनैव रूपेण सर्वेषां सङ्ग्रहसम्भवात् पृथगभि- धानमनुचितम् । तथापि हेतुसाध्ययोरैक्य हेतुमत्तानिश्चयकाले साध्य- संशयरूपपक्षताया असत्त्वेन नानुमितिरिति प्राचीनमते इतरभेदस्य&lt;/p&gt;</description>
    </item>
    <item>
      <title>नीलकण्ठी, भास्करोदया</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarkasangrahaH/TIkA-mUlAni/sa/nIlakaNThI/nIlakaNThI_bhAskarodayA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarkasangrahaH/TIkA-mUlAni/sa/nIlakaNThI/nIlakaNThI_bhAskarodayA/</guid>
      <description>&lt;p&gt;नीलकण्ठं गुरुं वन्दे दक्षिणामूर्तिरूपिणम्।&lt;br&gt;&#xA;यदबोधसमुद्भूतमिन्द्रजालमिदं जगत्॥&lt;/p&gt;&#xA;&lt;p&gt;अथ प्रारिप्सितस्यास्य ग्रन्थस्य प्रत्यूहव्यूहापोहाय स्वीयनानाविधनिबन्धनसाधारणं स्वमुद्रारूपमभीष्टदायकगुरुवन्दनप्रतिपादकमङ्गलं शिष्यशिक्षायै ग्रन्थादौ पदवाक्यप्रमाणपारावारीणपण्डितेन्द्रनीलकण्ठशर्मा  ग्रन्थकृन्निबध्नाति&amp;mdash;-वन्देगुरुमिति । कथम्भूतं, शिवं परब्रह्मस्वरूपम्, &amp;ldquo;शिवमद्वैतं चतुर्थ&amp;rdquo; मन्यन्ते इत्यादिश्रुतेः &amp;ldquo;गुरुरेव परब्रह्मा&amp;rdquo; इत्यदिस्मृतेर्गुरुपरब्रह्माणोरैक्यं गुरोरेव परब्रह्मसाक्षात्कारहेतुत्वात्प्रथमं तदुपादानम्। वन्देरभिवादनार्थस्य स्वावधिकोत्कृष्टत्वप्रकारकज्ञानजनकव्यापारार्थत्वेन, उत्कृष्टत्वप्रकारकज्ञानस्य गुणवत्त्वप्रकारकज्ञानाधीनत्वेन, निराकारे ब्रह्मणि तदसम्भव दूरीकर्तुं&amp;mdash;साम्यमिति। अम्बया सहितं, मायोपहितचैतन्यम्, साकारमित्यर्थः। केचित्तु शेते यस्मिञ्जगदि व्युत्पत्त्या तल्लयाधिष्ठानत्वेन साकारत्वोपपत्तौ साम्बमिति नतिकालिकविजातीयानन्दातिशयद्योतनायेत्याहुः। इतरव्यावृत्त्यर्थं&amp;mdash;दक्षिणामूर्तिमिति। साकारत्वे &amp;ldquo;अस्ति जायते वर्धतेऽपक्षीयते विपरिणमते नश्यती&amp;quot;ति षङ्भावविकारप्राप्तिं वारयति अव्ययमिति। न व्येतीत्यव्ययमति व्युत्पत्तोक्तषड्भावविकारविरहिणमित्यर्थः(1-साकारस्य कल्पितत्वेऽपि शुद्धचैतन्यस्याव्ययत्वेऽविरोध इति भावः।)  वन्दनफलं दर्शयति&amp;mdash;यद्वन्दनेनेति। यस्य वन्दनेन मन्दोऽपि मूढोऽपि&#xA;गुरोर्बृहस्पतेः समानतां विन्देत्प्राप्नुयात्। &amp;ldquo;विदुलाभे&amp;rdquo;। अथवा मन्दत्वं मूलाज्ञानोत्थितदेहाद्यात्माध्यासेन शोकमोहसुखदुःखाद्यभिमानित्वं ततो गुरुपदेशादध्यारोपापवादन्यायपुरस्सरं परिशोधिततत्त्वमस्यादिमहावाक्यैर्जीवपरब्रह्मणोरैक्यरूपमखण्डार्थ विदित्वा ब्रह्माकारेणावस्थितिर्गुरुसमानतेति। तथाच श्रुतिः&amp;mdash;&amp;ldquo;ब्रह्मविद्ब्रह्मैव भवति&amp;rdquo; इति। ईशानः (-&amp;ldquo;ईशानः सर्वविधानामीश्वरः सर्वभूताना&amp;quot;मिति।) इति श्रुतिबोधितसकलविद्याधीशत्वेन गुरुत्वं शिवस्यैवेति विद्याकमैरवश्यानुष्ठेयत्वं तद्वन्दनस्येति व्यज्यत इत्यलम्॥ अथेदानीमीश्वरनत्यात्मकस्यास्यादृष्टद्वारेणैव दृष्टसाधनत्वे दृष्टस्य कस्यचिदप्रसिद्धेरदृष्टमात्रस्यान्यथासिद्धेरेतद्वैयर्थ्यमापादयन्तम्, किञ्चास्तु वा प्रकृतिविध्नध्वंसमङ्गलयोर्विशेषरूपेण कार्यकारणभावस्तथापि तस्य त्रैविध्याल्लाघवान्मानसिकेन कायिकेन वान्यथासिद्धिमुद्ग्रावनयन्तं प्रत्याह&amp;mdash;प्रारिप्सितस्येत्यादि। प्रपूर्वकस्यारभेराद्यकृतिः, सन इच्छा क्तस्य च विषयत्वमर्थः, तथाचाद्यकृतिविषयत्वेनेच्छाविषयस्य ग्रन्थस्येत्यर्थः। निर्विघ्नपरिसमाप्तय इति। निर्गता विघ्ना यस्या इति व्युत्पत्त्या चरमवर्णध्वंसरूपसमाप्तिपर्यन्तं विघ्नध्वंसलाभेन विघ्नध्वंसपूर्वकसमाप्तिरूपफललाभेत्यर्थः। इदं&#xA;प्राचीनमतानुगतमूलोक्तार्थानुरोधेन । नैतत्सम्मतमेतद्ग्रन्थकृताम् । अतएव &amp;ldquo;एतत्तत्त्वमस्मदीयचिन्तामणिव्याख्यायामनुसन्धेयम्&amp;rdquo; इति वक्ष्यमाणं सङ्गच्छते। निबध्नन्निति। पूर्वार्थेनेत्यादिः। चिकीर्षितं कृतिसाध्यत्वेनेच्छाविषयीभूतम्। प्रतिजानीते उत्तरार्थेनत्यादिः । विश्वेश्वरमिति। जगन्नियन्तारं पुण्यपापानुसारेण सुखदुःखफलदातारमित्यर्थः। सप्रमाणं पाठद्वयं मत्वा विवृणोति&amp;mdash;गिरां गुरुमिति। पार्थक्येन क्रियाविशेषणत्वे विद्याविशेषगुरुपरत्वमसम्भवदुक्तिकमिति तात्पर्येणाह&amp;mdash;इदमपि विश्वेश्वरे विशेषणमिति। अपिरेवार्थे स च भिन्नक्रमः। तथाचेदं विश्वेश्वर एव विशेषणमित्यन्वयः। तेन विद्यागुरुपरत्वाभावो ध्वन्यते। अन्यथा &amp;ldquo;इदमपि&amp;rdquo; इत्याद्युक्तिस्वारस्यभङ्गापत्तिरित्यवसेयम्। गिरं गुरुमिति पाठस्याप्युचितत्वं स्फुटयितुं तुशब्दं प्रतिक्षिपति&amp;mdash;पाठे त्विति। ननु तर्कसङ्ग्रहदीपिकामित्यनुपपन्नं,तर्कसङ्ग्रहस्य शब्दकदम्बात्मकस्य शब्दप्रकाशयत्वासम्भवादित्याशङ्कां मनसिकृत्वा मूलकृन्न्यूनतामर्थपदमन्तर्भाव्य विवरणेनार्थप्रकाशिकामित्यनेन निराचष्टे&amp;mdash;तर्कसङ्ग्रहार्थप्रकाशिकामिति। प्रतिज्ञायाः शुश्रूषोद्देश्यकत्वेन तद्वाचकप्रयोगेन प्राप्ताज्ञानतापरिहाराय शिष्यावधानायेति पूरयति आदौ शिष्यावधानायेत्यादिरिति। उद्देश्यवाचकानां विधेयवाचकपूर्वत्वस्यौत्सार्गिकत्वमित्याशयात्। कारणत्वस्यान्वयव्यतिरेकसहकृतत्वेन तव्द्यभिचारप्रदर्शनपरमूलाशयं वर्णयितुमाशङ्कते&amp;ndash;नन्विति। व्याभिचारादिति। ययोः कार्यकारणभावस्तत्सत्तयोर्व्याप्यव्यापकभावरूपान्वयसहचारज्ञानस्य (-उदयनाचार्यस्य।)तदभावसत्तयोर्व्याप्यव्यापकभावरूपव्यतिरेकसहचारज्ञानस्य च घटे दण्ड इव प्रकृते न सद्ग्राव इति तदाशयः। अभिसन्धिः अभिप्रायः।  कादम्बर्यादौ प्राप्तान्वयव्यभिचारवारणपरमूलं विघ्नबाहुल्यकल्पकं, समसङ्ख्याकस्य बलवत्तरस्य वा मङ्गलस्य कारणत्वस्फोरकमित्याशयेन भाववर्णनमित्यवसेयम्॥ ननु किरणावलीप्रणेतुरास्तिकत्वेन कायिकमानसिकमङ्गलजनितदुरितध्वंसद्वारा माप्तिकल्पनेन व्यतिरेकव्यभिचारवारणेऽपि प्रत्यक्षातिरिक्तवस्तुसत्ताविद्वेषिणश्चार्वाकस्य ग्रन्थे यथाश्रुतमूलार्थे व्यभिचारवारणसम्भवान्मूलन्यूनता स्यादित्यतो &amp;ldquo;बहिरेव&amp;rdquo; इति मूलं जन्मान्तरपरतयोन्नेयमित्याह&amp;mdash;जन्मान्तर एवेति। इत्थं प्रत्यक्षातिरिक्तवस्तुसत्ताविद्वेषिणो लोकायतिकस्य मतसरणिः&amp;mdash;प्रत्यक्षमेव प्रमामं नातिरिक्तं, मानाभावात्। नास्ति परलोको, नास्ति चैतन्यविशिष्टदेहादतिरिक्त आत्मा, नापि चाङ्गनालिङ्गनादिजन्यसुखातिरिक्तनित्याद्वितीयब्रह्मानन्दात्मकः परमपुरुषार्थः, नापि च राजातिरिक्त ईश्वरः, नापि च देहोच्छेदातिरिक्तो मोक्षः। देहात्मवाद एव कृशोऽहम्, कृष्णोऽहमित्यादि सामानाधिकरण्योपपत्तिः। मम शरीरमित्यादिभेदव्यवहारस्तु &amp;ldquo;राहोः शिर&amp;rdquo; इत्यादिवदौपचारिक एव। तदुक्तम्&amp;mdash;अत्र चत्वारि भूतानि भूमिवार्यनलानिलाः। चतुर्भ्यः खलु भूतेभ्यश्चैतन्यमुपजायते ॥ किण्वादिभ्यः(-क्रमुकादीति पाठान्तरम्। तण्डुलादिद्रव्यकृतसुराबीजं किण्वं, क्रमुकस्तु गुवाकः, सुपारीति प्रसिद्धः।) समेतेभ्यो द्रव्येभ्यो मदशक्तिवत्। अहं स्थूलः कृशोऽस्मीति सामानाधिकरण्यतः॥2॥ देहः(2- तस्मात्.पा.)स्थौल्यादियोगाच्च स एवात्मा न चापरः। मम देहोऽयमित्युक्तिः सम्भवेदौपचारिकी ।।३।।(3-राहोः शिर इत्यादिवदभेदेऽप्यारोपितभेदाववगाहिनी।)॥3॥ यावज्जीदं सुखं जीवोन्नास्ति मृत्योर्गोचरः।(4-अविषय इत्यर्थः।)भस्मीभूतस्य देहस्य पुनरागमनं कुतः॥4॥ अग्निरुष्णो जलं शीतं शीतस्पर्शस्तथानिलः। केनेदं चित्रितं तस्मात्सत्स्वभावात्तव्द्यवस्थितिः॥ 5॥&amp;rdquo; तदेतत्सर्व सुरगुरुणापि समग्राहि। &amp;ldquo;न स्वर्गो नापवर्गो वा नैवात्मा पारलौकिकः। नैव वर्णाश्रमादीनां क्रियाश्च फलदायिकः॥&amp;rdquo; अग्निहोत्रं त्रयो वेदास्त्रिदण्डं, भस्मगुण्ञनम्। (5-पुण्ड्रम्. पा.)बुद्धिपौरुषहीनानां जीविका धातृनिर्मिता॥2॥ पशुश्चेन्निहितः स्वर्ग ज्योतिष्टोमे गमिष्यति। स्वपिता यजमानेन तत्र कस्मान्न हिंस्यते॥3॥ मृतानामपि &amp;ldquo;जन्तूनां श्राद्धं चेत्तृप्तिकारणम्। गच्छतामिह जन्तूनां व्यर्थ पाथेयकल्पनम्॥4॥ स्वर्गे स्थिता यदा तृप्तिं गच्छेयुस्त्वत्र दानतः। प्रासादस्योपरिस्थानामिह कस्मान्न दीयते॥ 5॥&amp;rdquo; इत्यादि। नचाङ्गनालिङ्गनादिजन्यसुखस्य यत्किञ्चिदनुचितान्तरपरिबरब्धत्वेन दुःखसम्भिन्नतया पुरुषार्थत्वमेव नास्तीति वाच्यम् अवर्जनीयतया प्राप्तस्य दुःखस्य परिहारेण सुखमात्रस्यैवोपादेयत्वाद्दुःखभयान्नानुकूलवेदनीयं सुखं त्यक्तुमुचितमिति सिद्धम्। नहि मृगाः सन्तीति शालयो नोप्यन्ते, नहि भिक्षुकाः सन्तीति स्थाल्यो नाधिश्रियन्ते।तदुक्तम्&amp;ndash;&amp;ldquo;त्याज्यं सुखं विषयसङ्गमजन्म पुंसां दुःखोपसृष्टमिति मूर्खविचारणैषा। व्रीहीञ्जहासति सितोत्तमतण्डुलाढ्यान्को नाम भोस्तुषकणोपहितान्हितार्थी&amp;rdquo; ॥इति। ननु  स्यादेष ते मनोरथो यद्यनुमानादेः प्रामाण्यं न स्यात्। अस्ति च प्रामाण्यम्, कथमन्यथा धूमचाक्षुषानन्तरं धूमेन  साध्ये प्रेक्षावतां प्रवृत्तिरुपपद्येत। एवं नद्यास्तीरे फलानि सन्तीत्याप्तोक्तशब्दश्रवणानन्तरं फलार्थिनां तीरे प्रवृत्तिर्न स्यादिति चेत्। न। भवन्नये व्याप्तिपक्षधर्मताशालिलिङ्गमनुमितिजनकम्। व्याप्तिश्चोभयविधोपाधिविधुरः सम्बन्धविशेषः। स च चक्षुरादिवत्स्वरूपेण नाङ्गभावं भजते, किन्तु ज्ञाततया, तथाच चक्षुःसंयुक्तयोर्वर्तमानवह्निधूमयोरैकाधिकरणस्य चक्षुःसंयुक्तविशेषणतया तद्विषयकेन्द्रियप्रत्यक्षविषयत्वेऽपि तदसंयुक्तभूतभविष्यदैकाधिकरण्यज्ञानविषयत्वेन व्याप्तेःसर्वोपसंहारवत्त्वस्यासर्वज्ञदुर्ज्ञेयत्वात्। नच सामान्यलक्षणया तज्ज्ञानं सुलभमिति वाच्यम्। अन्तःकरणस्य बहिरिन्द्रियसापेक्षतया बाह्यऽर्थे स्वातन्त्र्येणाप्रवृत्तेः। तदुक्तम्&amp;ndash;&amp;ldquo;चक्षुराद्युक्तविषयं परतन्त्र्यं बहिर्मनः&amp;rdquo; इति। नापि शब्दोपमाने, कणादमतानुसारेणानुमान एवान्तर्भावात् तन्निरासेनैव तन्निरासात्।(नैयायिकनये पृथक् प्रमाणत्वेऽपीश्वरानङ्गीकर्तृमते तस्य प्रामाण्यसाधकहेतोः स्वरूपासिद्धत्वात्। आप्तोक्ते तु तदावश्यकतैव। शब्दत्वसामानाधिकरण्येनैव तदसिद्धेः। तत्तत्प्राप्त्यर्थककल्पनावश्यकत्वात्।) इत्यास्तां तावदप्रस्तुतविचारेण॥ कुत्रचिदिति। तेन किरणावल्या नास्तिकेतरकृतिविषयत्वं सूचितम्। ननु कर्तुरनास्तिकत्वे ग्रन्थाद्बहिः कायिकमानसिकमङ्गलकरणसम्भावनया जन्मान्तरानुसन्धानानावश्यककत्वेन नास्तिकानुतिष्ठितग्रन्थे व्यतिरेकव्यभिचारवारणप्रयुक्तन्यूनतापरिहाराय बहिरेवेतिमूलस्य जन्मान्तरार्थकत्वे(१)पि(१-शब्दोपमानप्रमाणान्तरत्वस्य निराकरणात्।) किरणावल्यादौ तदपरिहारेण तुन्दिलप्रिया(2-&amp;ldquo;तुन्दिलो मैथुनं कुर्वश्चुम्बनायप्रदर्शितः। इतो भ्रष्टस्ततो भ्रष्टो नैको लब्धो न चापरः॥&amp;rdquo; इति।रतिप्रस्तावप्रसङ्ग इति चेत्। इदमजहल्लक्षणाऽभिप्रायकमित्यतो(3-तथाच ग्रन्थाद्वह्निर्यत्रकुत्रचिदत्र जन्मनि जन्मान्तरे वेति लभ्यते।) न दोषलेशस्याप्यवसर इति भावः॥ अत इत्यस्योपसंहारबोधकवाक्यघटकत्वेन प्रकृतहेतुपरामर्शकतया प्रकृतोपसंहारार्थत्वं स्फुटयति&amp;ndash;तादृशस्येत्यादिना। तादृशस्य कायिकमानसिकान्तरस्य। व्यभिचारद्वयवारणसिद्धफलं दर्शयति&amp;ndash;एवं चेत्यादिना। उपसंहारवाक्यघटकव्यभिचारपदस्यान्वयव्यतिरेकव्यभिचारोभयपराहतत्ववश्यकतया तद्वारकपूर्वपूर्वहेतुद्वयान्वयानुविधायित्वादपकर्षे तत्तदन्वयस्य गौरवपराहतत्वाभिमानेन स्वोत्प्रेक्षितार्थं बोधयितुमाह&amp;mdash;परे त्विति। मणिकृतस्त्विति। कार्यमात्रे प्रतिबन्धकसंसर्गभावस्य हेतुत्वेन प्रतिबन्धकनिरासेनैव कार्यसम्पत्तेर्लाघवं नव्यमते। समाप्तिहेतुत्ववादिनां प्राचां मते तु प्रतिबन्धकनिवृत्तिमन्तरेण&#xA;(४)व्यूहस्यराजकरावलन्वनन्यायेन (4-यथा व्यूहस्यस्य राज्ञः करावलन्वनमरातिना व्यूहमनिरास्याशक्यं, तथा प्रकृतेऽपि प्रतिबन्धकनिरासमन्तरा समाप्तिर्दुःशकेति भावः।)तद्धेतुत्वासङ्गतेरुभयहेतुत्वाद्गौरवम्। मूलं तु प्राचीनमतानुसारेण। एतत्तत्त्वमिति। प्रथमोपस्थितविघ्नध्वंसं प्रत्येव कारणत्वं (इति)हृदयम्। अधिकं तु प्रकाशकर्तृपदवाक्यप्रमाणपारावारीणपण्डितेन्द्रनीलकण्ठविद्वन्मणीयव्याख्यायामभिनवप्राभाख्यायामधिकजिज्ञासुभिरनुसन्धेयं बुद्धिकुशलैरिति समुदितार्थः। मङ्गलस्य कर्तव्यत्वे शिष्टाचारानुमितश्रुतेरेव प्रमाणतयोपन्यासः, इदानीं लोके पठ्यमानप्रचलितवेदे &amp;ldquo;समाप्तिकामो मङ्गलमाचरेत्&amp;rdquo; इत्यानुपूर्वीकायाः श्रुतेरदर्शनात्, तत्र चानुमितत्वमेवानुपपन्नं, विधेयतावच्छेदकत्वादिति सति &amp;ldquo;कुड्ये चित्रम्&amp;rdquo; इति न्यायप्रसरमूलकानुपपत्तिमुद्दिधीर्षुस्तदाशयं वर्णयति&amp;ndash;अत्रायमाशय इति। श्रुतेरनुमितेः पूर्वमसिद्धत्वादिति। नच &amp;ldquo;अनन्ता वै वेदाः&amp;rdquo; इत्यतः सिद्धत्वम्। सामान्यज्ञानं हि न बोधोपयोगि, अन्यथा &amp;ldquo;सर्वे सर्वार्थवाचकाः&amp;rdquo; इत्यभ्युपगममात्रेणास्तदादौनामसर्वशब्दार्थज्ञानानां सर्ववज्ञात्वापत्तेरन्यत्राभिधानात्। नहि  सामान्यज्ञानकत्वेन तद्वोध्यकर्तव्यताकत्वं विधातुं शक्यम्। तद्विपरीतवादिना तदनाचरणत्वे श्रुतेरुपन्यसितुं  शक्यत्वेन प्रमाणप्रतीतस्यैव सार्थकत्वौचित्यादित्याशयात्। एतेनेति। विधेयकोटिप्रविष्टस्य विधेयत्वाभ्युपगमेऽनुमितेः पूर्वमसिद्धत्वोपपादनेनेत्यर्थः। तदनुपपादने वह्नित्वावच्छिन्नवह्नेः साध्यतया विशिष्टस्य विशेषणविशेष्यानतिरेकित्वेन वह्नित्वस्य विधेयतावच्छेदकविधायानुमितिविषयत्वेनानुमितत्वप्रामाणिकव्यवहारापत्तिरूपशङ्का निरस्ता, श्रुतेरिव वह्नित्वस्यासिध्द्यभावात्। संयुक्तसमवायसन्निकर्षेण अपरोक्षज्ञानविषयत्वादित्यनुसन्धेयम्॥ नच श्रुतेः समाप्तिफलत्वेनोपादानात्कथं नव्यमतनिरुक्तिरिति वाच्यम्। समाप्तिकामोक्त्या समाप्त्युद्देशेन मङ्गलस्य विघ्नध्वंसफलकत्वानपायात्॥ तादृशव्यवहारे श्रुतावनुमितत्वव्यवहारे। एवकारस्येतरव्यवच्छेदार्थकत्वेऽप्रसिद्धिरनुमानान्तरप्रमाणसद्ग्रावादित्यसम्भवस्य पारेहारायाह&amp;mdash;एवकारोऽप्यर्थक इति। अपेरर्थो यस्येति व्यधिकरणबहुव्रीहिः। तथाचाप्यर्थवाचक एवकार इति बोधः सामासिकः। वैग्रहिकस्तु अर्थविशेष्यकः षष्ट्यर्थो वाच्यवाचकभावः सम्बन्धः। तथाच यन्निष्ठवाचकतानिरूपितवाच्यतावानप्यर्थ इत्येवम् अर्थेन वाच्यवाचकभावसम्बन्धान्निपातानां वाचकत्वसमर्थनं तावत्तार्किकाणाम्। वैयाकरणमते तु द्योत्यद्योतकभावसम्बन्धोऽर्थनिपातयोः तथाचोक्तबोधकद्वयोपपत्तिर्विशेषणविशेष्यभावव्यत्यासात्। अत्रायं निष्कर्षो द्योतकत्ववाचकत्वयोरविधेयः। तार्किकाः खलु निपाता वाचका इति मन्यन्ते। अत्र शाब्दिकाः&amp;mdash;-अनुभूयते सुखमित्यादौ धातोः सकर्मकक्रियापरत्वं विना कर्मणि लकारासम्भवेनानुभवाद्यर्थकत्वे स्थिते तात्पर्यग्राहकत्वरूपं द्योतकत्वमुपसर्गाणामङ्गीकृत्य वाचकत्वाभावे साधनीये उपसर्गत्वापेक्षया निपातत्वस्याधिकवृत्तितया तदवच्छेदेनैव वाचकत्वाभावसाधनं युक्तम् &amp;ldquo;प्रमाणानां सामान्ये पक्षपातः&amp;rdquo; इति न्यायात्। अत एव साक्षात्क्रियते गुरुरित्यादि सङ्गच्छते। निपातत्वमखण्डोपाधिरूपं, शक्तिसम्बन्धेन निपातपदवत्त्वं वेत्याहुः॥ तत्रच &amp;ldquo;अथ शब्दानुशासनम्&amp;rdquo; इति भाष्य आरम्भवाचकाथपदोपादानविरोधः। किञ्च स्वरित्यादीनां स्वर्गादिवाचकत्वस्य सर्वसम्मतत्वात्। किञ्च महाभाष्यस्य एव ननेत्याद्याभावो नेत्याद्यभावो नेत्यर्थोपादानात्। किञ्च पर्वतादा इत्यादौ पर्वतादर्वागित्यर्थप्रतीतेरर्वागर्थकत्वमेवान्यथा पञ्चम्यनुपपत्तेर्निरुक्ते स्पष्टत्वात्। किञ्च &amp;ldquo;पार्थ एव धनुर्धर&amp;rdquo; इत्यादौ एवकारस्येतरवृत्तित्वेऽभावे च खण्डशः शक्तिमङ्गीकृत्य व्युत्पत्तिवैचित्र्येण समभिव्याहृतपदार्थस्येतरत्वांशेन वृत्तित्वस्य चाभावेनान्वयेन पार्थेतरावृत्तिधनुर्धरत्ववान्पार्थ इति बोधः। द्योतकत्वे समभिव्याहृतपदानामनन्तानां शक्तिकल्पने गौरवोपन्यासविरोधापत्तेः। किञ्च न तावत्प्रमाणानामिति न्यायोपन्यसनं, निपातत्वापेक्षया अव्ययत्वस्याधिकवृत्तितया तदवच्छेदेन तदापत्तेः। समुच्चयपदोपस्थाप्यसमुच्चये शोभनान्वयवत्  शोभनश्चेत्यापत्तेस्तु शब्दशक्तिस्वाभाव्येन नित्यपरतन्त्रतया चादिभिः स्वार्थस्य परविशेषणत्वेनैवावबोधेन वारणीयत्वात्। तस्मात्क्रियाविशेषणद्योतकातिरिक्तनिपातानां यथायथं वाचकत्वस्वीकारेणोभयनये&#xA;(-द्योतकत्ववाचकत्वानये। नापत्त्यनुपपत्तिलेशशङ्कावसर इति॥ अग्रिमग्रन्थस्याप्यत्रैव तात्पर्यमिति। तथाहीति वक्ष्यमाणानुमितिग्रन्थस्यापि श्रुतावनुमितत्वसाधन एव तात्पर्यमित्यर्थः। अ६ाप्येवकारो।़त्यर्थ एव। तेन श्रुतावनुमितत्वस्य मङ्गले तद्वोधितकृतिविषयत्वस्य च तत्सिद्धिः। अलोकिकपदं व्याचष्टे&amp;ndash;विधिमन्तरा रागादिप्राप्तभिन्नेत्यर्थ इति। विधिं विना अवश्यप्राप्तभिन्नेमित्यर्थः। नञूद्वयस्य दार्ढ्यार्थप्रतिपादकत्वस्य येन नाप्राप्तिन्यायविषये दृष्टचरत्वात् तत्पर्यायके तथैवानुभवात्। विधिबोधितावश्यकप्राप्तिविषय इति यावत्। शिष्टपदं व्याचष्टे&amp;ndash;वेदोक्ततत्त्वज्ञानेन वेदविहितकर्मकारीत्यर्थ इति। ननु यत्किञ्चिद्वेदोक्ततत्त्वज्ञानं यावद्वेदोक्ततत्त्वज्ञानं वा विवक्षितम्। एवं यत्किञ्चिद्वेदविहितकर्मकारित्वं यावद्वेदविहितकर्मकारित्वं वा विवक्षितम्। आदौ यत्किञ्चिदथर्वोक्ताभिशापाबाधितज्ञानवत्त्वेन तद्विहिततन्मात्रकर्मकारिणि तदापत्तेः। द्वितीये तु यावद्वेदविहितकर्मकारित्वासम्भव एव। अतोऽस्यैवं पर्यवसानमवसेयम्&amp;ndash;वेदोक्ताबाधितप्रामाणिकार्थाभ्युपगन्तुत्वे सति वेदविहिताऽकरणप्रत्यवसायफलककर्मकारित्वमिति॥ ज्योतिष्ठोमादिकर्मकारित्वं  तु पुरुषार्थसाधकमेव। केचित्तु फलसाधनतांशे भ्रान्तिरहितं तत्त्वमिति। तन्न। &amp;ldquo;स्वर्गकामो यजेत&amp;rdquo; इत्यादिविधीनां यागे स्वर्गरूपफलसाधकतया प्रामाण्याभ्युपगन्तुत्वमात्रेण लोके सर्वेषामशिष्टव्यवहारवर्तिनां तदापत्तेरवश्यं वारणीयत्वात्॥ स्वोक्तलक्षणघटकतृतीयान्तपदोपादानफलं दर्शयति&amp;mdash;-अहिंसाकर्तरि बौद्धेऽतिव्याप्तिवारणायेति। तन्मते हि अहिंसायाः कुलधर्मत्वम्।  तथाहि&amp;mdash;सर्वथाऽवद्ययोगानां (-अवद्या गर्ह्या ये योगा उपायास्तेषाम्।)त्यागश्चारित्रमुच्यते। कीर्तितं तदहिंसादिव्रतभेदेन पञ्चथा ॥ अहिंसा सूनृताऽस्तेयब्रह्मचर्याऽपरिर्ग्रहाः।(2-जीवितस्य प्राणस्य व्यपरोपणं नाशनम्।) (3-प्रियैः धनं नृणां बाह्या बहिर्भवाः प्राणा भवन्ति, तमर्थ हरता पुंसा ते नरा हता हि इति निश्चयेन। उद्देश्यविधेययोः सामानाधिकरण्येऽपि समानलिङ्गवचनतानियमो नास्ति।) (4-ब्रह्मचर्यम्।) नयत्प्रमादयोगेन जीवितव्यपरोपणम्॥2॥ चराणां स्थावराणां च तदहिंसाव्रतं मतम्। प्रियं पथ्यं वचस्तथ्यं सूनृतव्रतमुच्यते॥3॥ तत्तथ्यमपि नो तथ्यमप्रियं चाहितं च यत्। अनादानमदस्तस्यास्तेयव्रतमुदीरितम्॥ 4॥ बाह्याः प्राणा नृणामर्थो हरता तं हता हि ते। दिव्यौदारिककामानां कृतानुमतकारितैः॥ 5॥ मनोवाक्कायतस्त्यागो ब्राह्याष्टदशधा मतम्। सर्वभावेषु मूर्च्छायास्त्यागः स्यादपरिग्रहः॥ 6॥ यदत्स्वपि जायेत मूर्च्छया चित्तविप्लवः। भावनाभिर्भावितानि पञ्चभिः पञ्चधा क्रमात्॥ क्ष॥ महाव्रतानि लोकस्य साधयन्त्यव्ययं पदम्। इति।भावनापञ्चकप्रपञ्चनं च स्वरूपितम्(5-स्वरूपतो निदर्शितम्।)&amp;mdash;&amp;ldquo;हास्यमहाभालोभभयक्रोधप्रत्याख्यानैर्निरन्तरम्। आलोच्य भाषणेनापि भावयेत्सूनृतं व्रतम्॥&amp;rdquo; इत्यादिना।। एतानि सम्यग्दर्शनज्ञानचारित्राणि मिलितानि मोक्षकारणं न प्रत्येकमित्यादि स्थितं बौद्धसिद्धान्ते॥ (6-अत्र बौद्धशब्देन समानधर्मतया आर्हतो ग्राह्यः। सर्वज्ञमाधवाचार्यः तदेतत्सप्रपञ्चमुक्तमर्हतेत्युक्त्वा उक्तवचनजातानामार्हतदर्शन एवोपन्यसनात्।) मूले अविगीत इत्यस्य  प्रयोजनं रात्रिश्राद्धदौ व्यभिचारवारणं दर्शितम्। कथं तावत्तस्यालौकिकशिष्टाचारविषयत्वम्।  निषिद्धन्वेनाशिष्टाचारविषयत्वात्। अत्रायमाशयः&amp;mdash;अविगीतविशेषणान्तर्भावेण तस्यानतिप्रयोजनकत्वेन वैयर्थ्यस्य वक्ष्यमाणतया तदघटितत्वेन शङ्कोत्तरे इति। विधेयतया आचारविषयत्वार्थकमिति। &amp;ldquo;ज्योतिष्टोमेन स्वर्गकामो यजेत&amp;rdquo; इति वाक्याज्योतिष्टोमाभिन्नयागैककरणिका स्वर्गोद्देशयकभावनेति बोधात् श्रुतौ &amp;ldquo;स्वर्गकाम&amp;rdquo; इत्यनेन स्वर्गस्येच्छाविषयत्वप्रतीतेः। तदुद्देश्यताख्यमेव नतु विधेयताख्यम्। तस्य पूर्वत्वादिति भावः। उपादानरूपसङ्ग्रहस्येति। &amp;ldquo;अनित्यानि शरीराणि&amp;rdquo; इति श्लोके सङ्ग्रहपदस्योपादनरूपार्थप्रसिद्धेः॥ स्वरूपकथनम् इति मूलस्थस्वरूपशब्देनाकृतेर्बोधात्तस्य चार्थरूपत्वेन ताल्वोष्टपुटसंयोगानुकूलव्यापारविषयत्वाभावेन न्यूनतां परिहरति&amp;mdash;स्वरूपज्ञानानुकूलः शब्द इति। एतावतेति। तर्कसङ्ग्रहपदस्योक्तार्थकरणेनेत्यर्थ॥ सूचितमिति। विषयमात्रप्रतिपादनेऽपि इतरेषां ध्वनितत्वं बोध्यम्। यद्यपि सुखबोधायेति वाक्यस्य षष्ठीतत्पुरुषघटितत्वसम्भावनया षष्ठ्याश्च विषयविषयिभावार्थत्वेन चतुर्विंशतिगुणत्वेन सुखविषयकबोधकत्वात्सम्भवति सम्भवदुक्तिकत्वं तथापि द्रव्यादिपदार्थानां प्रतिपाद्यत्वेन प्रतिज्ञाहानेर्दुरपह्रवत्वादित्याशयेनाह&amp;mdash;भ्रमवारणायेति। भाष्यादिग्रन्थानामिति। वैशेषिकनैयायिकभाष्याणामित्यर्थः। मूले सप्तपदार्था इतीति। सप्तैव पदार्था इत्यर्थः। प्रमाणादीनां सप्तखेवान्तर्भावत्तस्यात्रैव वक्ष्यमाणत्वात्।(नन्वेवं सति घटः इत्यादिधारावाहिकबुद्धिविषयधर्मिभेदस्य धर्मभेदाप्रयोज्यत्वादुक्तुनियमभङ्गगप्रसङ्ग इति चेत्। न। विभिन्नबुद्धिविषयतादृशधर्मिभेदस्यैव धर्मभेद । प्रकृते धारावाहिकबुद्धेः सर्वमत एवाभिन्नत्वाभ्युपगमात्)। द्रव्यत्वादिरूपा ये पदार्थविभाजकाः सप्तोपाधयस्तदन्यतमवन्तः पदार्था इत्यर्थ इति। सप्तत्वस्य प्रत्येकवृत्तित्वेन गुणे गुणानङ्गीकार न्याये विरोधं मनसिकृत्याह&amp;mdash;सप्तत्वमपेक्षाबुद्धिविशेषविषयित्वमिति न सङ्ख्यारूपमित्यर्थः॥ एवमेवाग्रिमग्रन्थस्यापि, रूपादिचतुर्विंशतिगुणा इति वक्ष्यमाणग्रन्थस्यापि। अत्रैव, चतुर्विंशतित्वस्याप्यपेक्षाबुद्धिविशेषविषयत्व एव। पर्यवसानं तात्पर्यमवसेयं बोध्यमित्यर्थः॥ पदस्यार्थः पदार्थ इति योगमर्यादयाभिधेयत्वलक्षणवर्णनपरमूलाशयं वर्णयितुमाशङ्ककते&amp;ndash;नत्विति। विशेषजिज्ञासां प्रति विशेषधर्मप्रकारकजिज्ञासां प्रति । पदसम्बन्धित्वांशस्याव्यावर्तकत्वादिति(4-अव्यावर्तकत्वेन विशेषणानर्हत्वादिति तदर्थः।)ताल्वोष्टपुटसंयोगानुकूलव्यापारविषयत्वरूपाभिधानविषयत्वस्य पदसम्बन्धित्वाल्लक्ष्यस्य लक्षणावाचकपदबोधविषयत्वादित्याकूतम्। &amp;ldquo;अस्तिर्भवन्तीपरोऽप्रयुज्यमानोऽप्यस्ति(5-भवन्तीति पूर्वाचार्याणां लटः सञ्ज्ञा, भुवो झिच् औणादिकस्ततो ङीष् प्रत्यये भवन्ती इति भवति।) इति कात्यायनस्मरणात् &amp;ldquo;नहि क्रियाविनिर्मुक्तंवाक्यमस्ति&amp;rdquo; इति महाभाष्याच्च प्राप्तन्यूनतां परिहरति&amp;ndash;लभ्यत इति शेषपूरणेन। ननूद्देश्यविधेयभावस्थले उद्देश्यतावच्छेदके विधेयव्याप्यत्वभानस्य स्वाभाविकत्वाभिमतत्वे विप्रकृष्टपर्वतत्वे वह्निव्याप्यत्वापात इति चेत्, न अनुमितेर्व्याप्तिविशिष्टपक्षधर्मताज्ञानजन्यत्वादव्याप्तिमद्धूमवत्पर्वतत्वत्वावच्छेदेनैव विधेयव्याप्यत्वमिति तात्पर्यात्। &amp;ldquo;अधिकसङ्ख्याव्यवच्छेदार्थत्वात्&amp;rdquo; इति पूर्वग्रन्थस्थव्यवच्छेदपदस्य निषेधार्थकत्ववर्णनात्प्रकृते तदसम्भवप्रयुक्तमूलन्यूनतानिरासयार्थान्तरमाचष्टे&amp;ndash;व्ययच्छेदे निर्णयविशेष इति। &amp;ldquo;द्रव्यादिभेदसप्तकाभाववत्त्वम्&amp;rdquo; इति मूलस्य सप्तेतरासिद्धिपरत्वे &amp;ldquo;क्षितेऽपि लशुने च शान्तो व्याधिः इति&amp;rdquo; न्यायेन द्रव्यादीनां ये भेदाः सप्त ते यस्मिन्नित्यन्यपदार्थप्रधानकसमासेनेतरबोधेनाप्रसिद्धिशङ्काया अनिरासात् तदाशयं वर्णयति&amp;mdash;द्रव्यादिभेदानामित्यादिना। भेदसप्तकत्वावच्छिन्नेति। प्रत्येकं भेदाः सप्त यस्मिन् भेदसमुदाये स तादृशभेदसप्तकः। तादृशसमुदायत्वावच्छिन्नाभावस्यावयवेषु प्रसिद्धिरिति तदाशयः। स्वोत्प्रेक्षितार्थमाचष्टे&amp;mdash;-वस्तुतस्त्विति। द्रव्याणीत्यादावपीत्यर्थ इति। द्रव्यमिति जात्येकवचनमिति। द्रव्यपदोत्तरैकवचनार्थैकत्वस्य व्यक्तावन्वये पृथिव्यादिरूपैकद्रव्यस्य घटत्वपटत्वादिना तद्विभागसम्भवेऽपि पृथिवीत्वादिना द्रव्यत्वावच्छिन्नानां तद्विभागानुपपत्तेर्जात्यन्वयि। तथाच सर्वानुगतैकद्रव्यत्वावच्छिन्नपृथिव्यादिधर्मिकपृथिवीत्याद्यवान्तरधर्मप्रकारकप्रतिपादनानुकूल वर्तमानकालिककृतिमानेकत्वाश्रयो मूलकार इति बोधः॥ &amp;ldquo;जात्याख्यायाम्&amp;rdquo; एतत्पाणिनीयं नापूर्वम्। जात्यान्वयविवक्षायामेकवचनं व्यक्त्यन्वयविवक्षायां बहुवचनं च साध्वित्यभिहितं भाष्य इति ध्येयम्। सङ्ग्रहे तत्रेत्यादि। नवैवेति। द्रव्यत्वं पृथिवीत्वादिनवोपाध्यन्यमतमव्याप्यं बोध्यमित्यर्थः।&#xA;मीमांसकमतं दूषयितुमुपन्यस्यतीति। दूषयस्योपन्यासपूर्वकत्व एव निर्विचिकित्सं प्रेक्षावत्प्रवर्तकत्वमिति भावः। तदुक्तं(2-दूषणमित्यनेनान्वेति।) तैर्नैयायिकमते तमसस्तेजोभावरूपत्वे दूषणम् यदि तमस्तेजोऽभावः स्यात्तर्हि रत्नादिषु तेजःसमानाधिकरण्येन छायाधीर्न स्यात्। किञ्च रश्मिरग्निरजश्छाया गौरश्वो वसुधानिलः। विप्रुषो मक्षिकास्पर्शे वत्सः प्रस्रवणे शुचिः इति स्मृतिष्वेतच्छायायाः शुचित्वस्य, चण्डालपतितच्छायां स्पृष्ट्वा स्नानं समाचरेत् इत्युक्तेश्चण्डालच्छायायाश्चाशुचित्वस्य व्यवस्था घटेद्यदि मूर्तद्रव्यत्वं तमसो भवानभ्युपगच्छेत्, मूर्तद्रव्यस्पर्शस्य दोषजनकतानियमादिति। ननु तमो यदि नीलं तमश्चलतीति प्रतीत्या रूपि द्रव्यं स्यात्तर्हि आलोकनिरपेक्षचक्षुर्गाह्यं न स्याद्रूपिद्रव्यप्रत्यक्षे आलोकसापेक्षचक्षुषः कारणत्वनियमादिति चेत्। न। यथा भवन्नये रूपवदभावस्यालोकसापेक्षचक्षुर्ग्राह्यत्वनियमेऽप्यालोकाभावे तत्त्यागः एवं ममापीत्यदोषः।&#xA;ननु आलोके आलोकापेक्षाभावात्तदभावग्रहेऽपि नालोकापेक्षा। योग्यानुपलब्ध्याऽभावग्रहः। प्रतियोगितद्व्याप्तेतरयावत्प्रतियागिग्राहकसामग्रीसमवधानं च योग्यता। आलोकाभावग्रहे चालोकस्य प्रतियोगित्वेन तत्सत्त्वे योग्यताविरहादिति चेत्।न। आलोके आलोकापेक्षाभावे त्वदुक्तव्याप्तेस्तत्रैव व्यभिचारात्॥ तत्राप्यस्त्येवावयवरूपालोक इति चेत्तर्ह्यवयवभूतालोकस्य प्रतियोगिताद्व्याप्येतरत्वात्कथं तेन विनाऽऽलोकाभावाश्चाक्षुषः स्यादित्युभयतः पाशा रज्जुः। एवं तमः आरब्धं द्रव्यं महत्त्वे सति रूपवत्त्वात्॥ नचासिद्धिः। प्रत्ययस्य सार्वजनीनत्वात्। नचैतस्य भ्रान्तत्वं, विनिगमनाविरहेण तवैव किं न स्यादिति॥ अपि च तेजोभावं तमो वदन्प्रष्टव्यः। कस्तमोरूप भावः। न प्रागाभावध्वंसौ, सौरलोके प्रदीपोत्पत्तिविनाशाभ्यां प्रागूर्ध्वं च तमोबुध्यापत्तेः। तेजः सामान्याभावरूपत्वं तु दुर्वचमेव। तमस्वत्यपि देशे तेजःपरमाणुत्तत्तावश्यकत्वात् विशेषदर्शनेऽपि सामान्यदर्शनात्। अत एव नान्योन्याभावात्यन्ताभावौ। किञ्च तेजस एव तमोभावत्वं किं न स्यात् विनिगमनाविरहात्। अत एव विवरणे भट्टनये तमसो द्रव्यत्वमुक्तम्। तदुक्तम्&amp;ndash;&amp;ldquo;तमः खलु चलं नीलं पराशरविभागवत्।(?) प्रसिद्धद्रव्यवैधर्म्यान्नवभ्यो भेत्तुमर्हति&amp;rdquo; इति। तस्मात्सिद्धं तमसोऽतिरिक्तद्रव्यत्वम् इदानीं प्रतीत्यैव तत्साधयतः प्रतीतावबाधितत्वविशेषणफलं दर्शयति&amp;mdash;बाधितप्रतीतेर्विषयासाधकत्वादिति। यथा चाकचक्यादीनां शुक्तौ रजतत्वज्ञानोत्तरकाले नीलपृष्टत्वादिविशेषज्ञानेन बाधावतारान्न रजतत्वनिश्चयः, एवं तमसि विदुषां गमनतलमलिनत्ववन्नीलरूपवत्त्वप्रतीतेर्दीपापसारणोपाधिकक्रियाप्रतीतेश्च भ्रमविषयत्वेन बाधितत्वात् बाधितप्रतीतेर्न विषयसाधकत्वमित्याशयेनायमुल्लेखः। प्रात्यक्षिकप्रतीतिबलादिति। एतस्यास्तु नाप्रामाण्यबाधितत्वेन निखिलभूयोऽनुभावात्॥ &amp;ldquo;प्रत्यक्षाकलितमप्यर्थमनुमानेनैव बुभुत्सन्न्ते(-बोद्धुमिच्छन्ति, इति चिन्तामणिकारस्य गङ्गेशोपाध्यायस्य मैथिलस्य वचनम्।) तर्करसिकाः&amp;rdquo; इति मणिकारोक्तेः स्वस्य तर्करसिकत्वबोधनायाह&amp;mdash;तस्य तमसः। द्रव्यत्वे विधेयतया तत्त्वे। अनुमानात्। तमो द्रव्यत्ववत्, रूपवत्त्वात्, क्रियावत्त्वात् पृथिवीवत् इति। प्रमाणयति। प्रमाणत्वेन इच्छति। ननु कथं नीरूपनिष्क्रियत्ववत्याकाशे द्रव्यत्वसिद्धिरिति चेत्, न। गुणवत्त्वस्यैव द्रव्यत्वसाधकत्वात्। अत्र रूपस्य गुणरूपत्वात्। अत एव वक्ष्यमाणद्रव्यसामान्यलक्षणे गुणवत्त्वभिधानं, क्रियावत्त्वाभिधानं त्वभ्युञ्चयमात्रं वेदितव्यम्। एवमग्रेऽपि बोध्यमिति। क्रियाधारत्वमपि समवायेनैव बोध्यमित्यर्थः। समानगुणकानामेवान्तर्भावनैयत्यादभावादनन्तर्भावमभिव्यञ्जयितुमभिहितं मूले स्पर्शाभावादिति हेत्वन्तरम्। तच्च सम्बन्धभेदाभिप्रायकमित्याह&amp;ndash;सम्बन्धभेदाभिप्रायेणाहेति(2-समवायेन पूर्वत्र, इह च स्वरूपेणेति भेदः।)। स्पर्शः संयोगजन्यो गुणविशेषः। स च वाय्वादाविव तमसि समवायेन नानुभवविषय इति नान्तर्भावाशङ्कागम इति तदाशय इति बोध्यम्। ध्वंसप्रागभावयोरधिकरणेऽत्यन्ताभावो नाङ्गीक्रियत इति प्राचीनमताभिप्रायेणेति। तेषां त्वयमाशयः। ध्वंसप्रागभावाधिकरणे घटो नास्तीति नात्यन्ताभावावगाहिप्रत्ययः ध्वंसो भविष्यतीति प्रत्ययाद्विरोधितया न स इति। नव्यास्तु। घटो नास्तीत्यविशेषप्रत्ययाद्ध्वंसप्रागभावात्यन्ताभावानां नञूपदवाच्यत्वमावश्यकम्। एतदभिप्रायेणैवात्यन्ताभाव इत्युपेक्ष्य संसर्गाभावो नञोऽर्थं इत्युक्तं दीधितिकृता नञ्पदशक्तिनिरूपण इति। तत्र घटो नास्तीत्यादौ यद्यभावत्वेनैव बोधस्तदाऽभावत्वादिकं नञ्पदशक्यतावच्छेदकम्। यदि चात्यन्ताभावत्वादिना बोधस्तदात्यन्ताभावत्वादिकं नञ्पदशक्यतावच्छेदकमिति न विरोधप्रसङ्ग इत्याहुः। न चैवं यत्किञ्चिद्धटवत्यपि घटान्तराभावसत्त्वाद् घटो नास्तीति प्रत्ययापत्तिरिति वाच्यम्। नञ्समभिव्याहारेऽन्वयितावच्छेदकावच्छिन्नप्रतियोगितानिरूपितानुयोगितासम्बन्धेनैवाभावांशे प्रतियोगिनो भानस्य व्युत्पत्तिसिद्धतयाऽदोषात्। न च कम्बुग्रीवादिमान्नास्ति प्रमेयघटो नास्तीत्यादौ कम्बुग्रीवादिमत्त्वावच्छिन्नप्रतियोगित्वाप्रसिद्ध्योक्तव्युत्पत्तिभङ्ग इति वाच्यम्। गुरुधर्मस्याप्यनुभवबलेन प्रतियोगितावच्छेदकत्वाङ्गीकारात्। नच पीतः शङ्खो नास्तीत्यादावगतिः। पीतशङ्खत्वादेरन्वयितावच्छेदकस्याप्रसिद्धेरिति वाच्यम्।तत्र पीतपदस्य पीतत्वप्रकारकज्ञानविषये लाक्षणिकतयाऽप्रसिद्ध्यभाव इति नव्याः। अधिकमधिकजिज्ञासुभिरन्यत्र द्रष्टव्यम्। स्पर्शाभावरूपहेतुनाऽनन्तर्भावस्य सिद्धतया सदागतिमत्त्वाभावादिति हेतोर्वैफल्यं मनसिकृत्य तदाशयं वर्णयति&amp;ndash;विषयमव्याप्तं (स्वव्यापकसाध्याधिकरणवृत्त्यभावप्रतियोगिधूमादिर्विषमव्याप्तः। तादृशभाव प्रतियोगिगन्धवत्त्वादि समव्याप्तम्।) हेतुमभिधाय समव्याप्तं तमाहेति। विषमव्याप्तत्वं च साध्यमात्रव्याप्तिकत्वम्। समव्याप्तिकत्वं च हेतुव्यापकसाध्यव्याप्तिकत्वम्। समव्याप्तिकत्वं च हेतुव्यापकसाध्यव्याप्तिकत्वं बोध्यम्। प्रौढप्रकाशकतेजोऽभावरूपत्वाङ्गीकारादित्यर्थ इति। तथाचोक्तं मीमांसकैः। तमसस्तेजोऽभावरूपत्वे रत्नादिषु तेजःसमानाधिकरण्येन छायादीर्न स्यादिति। तदतीवाविचारसहम्। तेजस्तिमिरयोः समानाधिकरण्यस्याबालवृद्धप्रत्ययविषयत्वात्। यदपि ऋते मूर्तद्रव्यत्वं छायाया निषिद्धानिषिद्धत्वस्मार्तविधानानुपपत्तिरिति। तदप्यकिञ्चित्करम्। तत्तच्छायायास्तत्तदाकारत्वेन तत्सम्बन्धित्वभ्रमेणोरगस्य सुवर्णच्छायाया भयजनकत्ववदेतच्छायायास्तदाकारस्पर्शभ्रममूलकव्यवहारविषयत्वेन दोषजनकत्वबोधकस्मार्तविधेरनिषिद्धप्रसरत्वात्। अपिचोक्तं न प्रागभावध्वंसान्योन्याभावात्यन्ताभावान्यतमरूपत्वं, सौरालोके प्रदीपोत्पत्तिविनाशाभ्यां चन्द्रालोकभेदतदत्यन्ताभावाभ्यां च तद्व्यहारप्रसक्तेरप्रत्यूहत्वादिति। तदप्यविचारतः। प्रौढप्रकाशकतेजस्त्वसामान्यधर्मावच्छिन्नाभावत्वाभ्युपगमेनादोषात्। यदपि तेजोऽभावरूपत्वे विनिगमनविरह इति तदप्यविचारत एव। सौरादितेजस उष्णस्पर्शाश्रयस्य भावत्वेनानुभवस्यैव विनिगमकत्वात्। यदपि उदाजह्नुः &amp;ldquo;तमः खल्वि&amp;quot;त्यादि भाट्टवचनं तमसोऽतिरिक्तत्वविवरणे, तदुक्तगोरवादेव निरस्तमित्यलम्॥ घटादिषु व्यभिचारवारणायालोकासहकृतेतीति। &amp;ldquo;चक्षुर्गाह्यत्वविशेषणमिती&amp;quot;ति शेषः। उपनयमर्यादयेति। ज्ञानलक्षणप्रत्यासत्त्येति तदर्थः। विशेषाभावं दृष्टान्तयतीति। सामान्याभावस्य तत्त्वे इह भूतले घटो नास्तीति प्रतीतिविषयघटाभावे &amp;ldquo;येनेन्द्रियेणे&amp;quot;तिन्यायेनालोकसहकृतचक्षुर्गाह्यत्वमन्धकारे तु तत्संशयो नतु निश्चयः। एवं च रूपवदभावप्रत्यक्षे आलोकसहकृतचक्षुषः कारणत्वेन तत्सम्भवतात्पर्येण विशेषाभावदृष्टान्तानुधावनमिति भावः।(केनचित्तर्कशून्येन व्याप्यमात्रावस्थानेन व्यापकविरहशङ्कायां तर्कज्ञः किल तर्कयति। व्याप्यस्यालोकसहकृतविशेषितत्वेनालोकसहकृतचक्षुषश्च रूपिद्रव्यचाक्षुष एव कारणत्वात्तेन व्यापकरूपिद्रव्यत्वाभावारोपः सिध्यतीत्याशयकमूलतात्पर्यं बोधयितुमाह&amp;ndash;अप्रयोजकत्वशङ्कां वारयतीति।) प्रमाणपदप्रयोजनं दर्शयति&amp;ndash;आलोकं विनेत्यादिना। रूपवत्त्वेन तमोविषयकचाक्षुषभ्रमोदयादिति। एतेनाभावान्तर्भावो ध्वनितः। तुष्यतु दुर्जनन्यायेन दोषमभिधात्यनन्तावयवेत्यादिबोध्यमित्यन्तेन। मुक्तिसाधनीभूतपदार्थतत्त्वज्ञानमिति। तत्त्वज्ञानमबाधितार्थज्ञानं लक्षणज्ञानाधीनमित्याशयेनाह&amp;mdash;लक्षणज्ञानं विनेति। विभागबोधकमादिपदमुपस्थापयति&amp;ndash;संयोगादीति। गुणवत्त्वलक्षणमवतारयितुमाशङ्कते&amp;mdash;नन्विति। न्यूनतापिनेति। द्रव्यविभागन्यूनतापि नेति तदर्थः। सामान्यधर्मप्रकारकज्ञानस्य विशेषधर्मप्रकारकजिज्ञासां प्रति हेतुत्वादिति भावः। द्रव्यलक्षणस्य दलैकात्मकत्वेन तत्र प्रयोजनाभावेनासङ्गत्याऽव्याप्त्यादिदोषत्रयस्वरूपनिर्वचनमप्रासङ्गिकमित्याशङ्काआमपनोदयन् सप्रयोजनकत्वं व्यवस्थापयितुमाह&amp;ndash;दूषणत्रयेत्यादिना। लक्षणतावच्छेदकत्वाभिमत सम्बन्धेन किञ्चिल्लक्क्ष्यावृत्तित्वमित्यर्थः इति। लक्षणं हि न सम्बन्धसामान्येनाभिधीयतेऽति प्रसक्तेरप्रसक्तेरसम्भवाच्च. किन्तु यस्य यल्लक्षणं गुणरूपं क्रियारूपमन्यतररूपं वा तस्य यथायथं सम्भवति सम्बन्धो लक्षणतावच्छेदक इति भण्यते। तेन लक्ष्यैकदेशावृत्तित्वं विवक्षितमित्यर्थः। तेन कपिलत्वस्य कालिकेन गोमात्रवृत्तितया नाव्याप्तत्वाभावावसरः। कृत्स्नार्थकमिति। अन्ययोगव्यवच्छेदार्थत्वं तु न सम्भवति। पार्थ एव धनुर्धर इत्यत्र धनुर्धरत्वे पार्थेतरावृत्तित्ववल्लक्षणे लक्ष्येतरावृत्तित्वबोधापत्तेरसत्त्वपदवैयर्थ्यापत्तेश्चेति तद्धृदयं ज्ञेयम्। सम्बन्धवेशेषेति। लक्ष्यतावच्छेदकत्वाभिमतेत्यादिः। तेन कालिकेन नासम्भवाभाव इति भावः॥ असम्भवाक्रान्ते एकशफत्वेऽलक्ष्यवृत्तित्वेनातिव्याप्तिदोषस्यापि सत्वात्साङ्कर्यमाशङ्कते&amp;ndash; नचेति। समाधत्ते&amp;ndash;दुष्टसङ्करेऽपीति। व्यभिचारादिदोषाणां कुत्रचिद्धेतौ सम्भवेन साङ्कर्यमाशङ्क्य दुष्टसकरेऽपि दोषासङ्करादिति ग्रन्थकारोक्तप्रकारेणेहापि बोध्यमिति भावः। स एवेति मूलमवतारयितुमाशङ्कते&amp;mdash;नन्विति। स एवेतीति। योऽयमुक्तदूषणत्रयाभावविशिष्टो धर्मो लक्षणात्मा स एवासाधारणधर्मात्मा, असाधारण्यस्य दूषणत्रयराहित्यरूपत्वात्। मूले असाधारणपदस्य साधारणाभावरूपार्थकत्वं विमुच्यान्यादृशपारिभाषिकार्थान्तरार्थकत्वपुरस्कारे फलजिज्ञासायां तन्निदर्शयितुं पूर्वोक्तदूषणत्रयराहित्यधर्मो लक्षणमिति ग्रन्थविरोधमाशङ्कते&amp;ndash;नन्विति। अव्याप्त्यादिदोषग्रस्तधर्मेऽपीति। लक्ष्यालक्ष्यवृत्तित्वरूपसाधारणत्वस्य लक्ष्यवृत्तित्वे सत्यलक्ष्यवृत्तित्वरूपत्वेन&#xA;सत्यन्तघटिततया सप्तम्या विशिष्टार्थकत्वेन लक्ष्यवृत्तित्वविशिष्टालक्ष्यव्यावृत्तत्वरूपपर्यवसितार्थकलक्षणस्याव्याप्तिग्रस्तधर्मे गोः कपिलत्वरूपे केवलमलक्ष्यवृत्तित्वेऽपि गोवृत्तित्वविशिष्टं सत्कपिलत्वं गोभिन्नवृत्ति न भवतीति तदभावरूपासाधारणत्वस्यापत्तिरव्याप्तिग्रस्तधर्मे कपिलत्व इति भावः। एवमतिव्याप्तिग्रस्तधर्मे श्रुङ्गित्वेऽपि एकशफत्वरूपेऽलक्ष्यमात्रवृत्तित्वेनासाधारणत्वं बोध्यम्। लक्षणलक्षणं लक्ष्यतावच्छेदकसमनियतत्वं परिष्करोति&amp;ndash;लक्ष्यतावच्छेदकव्यापकत्वे सति लक्ष्यतावच्छेदकव्याप्यत्वमित्यर्थ इति। लक्ष्यतावच्छेदकव्यापकत्वं च लक्षणे लक्ष्यतावच्छेदकगोत्वत्ववद् गोनिष्ठात्यन्ताभावप्रतियोगितावच्छेदकोदासीनघटत्वादिधर्मभिन्नधर्मवत्त्वमस्ति गवासाधारणे श्रुङ्गित्वे सति सास्रालाङ्गूलरूप इत्यर्थः। लक्ष्यतावच्छेदकव्याप्यत्वं च लक्षणस्य लक्ष्येतरावृत्तित्वम्। तथा च गोर्लक्षणे गोत्वव्यापके सास्रालाङ्गूलवत्त्वरूपे गवेतरमहिषाद्यवृत्तित्वेनासाधारणत्वसमन्वयः। धर्मपदप्रवेशनतात्पर्यं दर्शयति&amp;ndash;धर्मेति। नन्वस्य पारिभाषिकत्वे स एवासाधारणधर्म इत्येतद्ग्रन्थानुपपत्तिः। दूषणत्रयराहित्यस्यानुपयोगित्वादिति तदुपयोगित्वसङ्गतिं बोधयति&amp;ndash; अत्रेदं बोध्यमिति। ननु व्यभिचारादिहेतुदोषेषु पञ्चस्वेषामनन्तर्भावात्कथं दोषत्वमिति शङ्कायामाह&amp;ndash; एतेषां दूषकताबीजं त्विति। अतिव्याप्तौ व्यबिचार इति। गौः इतरभिन्ना श्रुङ्गित्वादितीतरभेदानुमापके साधने साध्याभाववद्वृत्तित्वरूपातिव्याप्त्या सत्याम्। व्यभिचारः। व्यभिचाररूपो दोष इत्यर्थः । बोध्य इति शेषः। एवमन्यत्रापि। एवं चैषां दूषकत्वं व्यभिचारसिद्धाभ्यां, न स्वत इति भावः। व्यावर्तकस्यैव लक्षणत्वे व्यावृत्तावतिव्याप्त्यशङ्कमुपपादयति&amp;ndash;नन्विति। लक्षणलक्षणत्व इति। लक्षणसामान्यलक्षणलक्षणत्व इत्यर्थः। &amp;ldquo;व्यावृत्तिर्व्यवहारो वा लक्षणस्य प्रयोजनम्&amp;rdquo; इति श्रुतेर्व्यवहारस्याप्यलक्ष्यतया तस्मिन्शङ्कासमाधानाकरणन्यूनतानिरासाय तन्मताशयं दर्शयति&amp;ndash;व्यावृत्तिरेव प्रयोजनमिति। एतेन व्याहारस्य व्यवच्छेदस्तेन न न्यूनतेति भावः। तन्मतानुसारेणैवेति। व्यावृत्तिरेव प्रयोजनमिति मतानुसारेणैवेत्यर्थः। निराकरोतीति। व्यावृत्तावव्याप्तिं निषेधतीत्यर्थः। इतरभेदानुमितिजनकस्यैवेत्यर्थ इति। इतरभेदानुमितिजनकता विषयत्रितयपर्याप्तेत्यतस्तावन्निष्कृष्टार्थमाह&amp;mdash;इतरभेदेत्यादिना। अत्र विषयताश्रयस्येत्येतावन्मात्रोपादाने पक्षविषयतामादायापत्तेर्वारणाय विषयताविशेषेति। तथाप्यभिमतत्वाद्धेतुविषयताविशेषस्यैव ग्रहणान्न दोषः। व्यवहारिकस्येति। स्वरूपनिदर्शनपरस्येत्यर्थः। प्रसङ्गानुरोधेनाह&amp;ndash;गवादीति। लक्षणत्व इत्येतद्विवृणोति&amp;ndash;उक्तलक्षणलक्षणस्य लक्ष्यत्व इति। उक्तं यल्लक्षणलक्षणं लक्ष्यतावच्छेदकसमनियतत्वरूपं तस्य लक्ष्यत्व इत्यर्थः। निरूपितत्वं षष्ठ्यर्थः। तथा च तन्निरूपितलक्ष्यत्वं व्यावर्तकस्यैवेति पूर्वेणान्वयः। लक्ष्यत्व इति पाठेऽपीति। अत्र लक्ष्यत्व इत्यस्य व्यावर्तकस्यैवेत्यनेनान्वयः। ननु व्यावर्तकस्य लक्ष्यत्वं किन्निरूपितमिति निरूपकजिज्ञासायामाह&amp;mdash;अयमेवार्थो बोध्य इति। लक्ष्यलक्षणस्येति शेषपूरणेन बोध्यः ज्ञेय इत्यर्थः। अयमेव पाठः सुगमः। लक्षणलक्षण इति। लक्ष्यतावच्छेदकसमनियतत्वरूपे इत्यर्थः।  निवेशनीयम्। धर्मविशेषणतयेति शेषः। व्यावृत्त्यादिद्वितयसाधारणातिव्याप्तिपरकग्रन्थस्य पाश्चात्तिकोपसंहारग्रन्थैकवाक्यतया प्रातिस्विकेन तत्कथनाशयमुपवर्णितुमादायाशह्कते&amp;ndash;यद्यपीति। व्यावृत्तेरपि व्यावहारिकत्वस्येति। शास्त्रे पदार्थसामान्येऽभिधेयत्वमस्तीति योऽयमस्तित्वप्रकारकाभिधाविषयत्वविशेष्यताको व्यवहारस्तद्विषयत्वस्याभिधेयत्वादाविव व्यावृत्तौ व्यावृत्तिरस्तीति व्यवहारविषयत्वरूपव्यवहारिकत्वस्य सत्त्वमित्याशयः। वक्ष्यमाणतयेति। व्यावृत्तेरपि व्यवहारसाधनत्वादितिग्रन्थेनेति शेषः। तेनैव रूपेणेति। व्यावहारिकत्वेनैव रूपेणेत्यर्थः। सर्वेषां व्यावृत्त्यभिधेयत्वादीनाम्। सङ्ग्रहसम्भवादिति। एकरूपेण सम्यग्ज्ञानसम्भवादित्यर्थः। पृथगभिधानमनुचितमिति। व्यावर्तकस्यैव लक्षणत्वेऽभिमते व्यावहारिकेऽतिव्याप्तिरित्युक्त्यैव सामञ्जस्ये पृथग्व्यावृत्त्यादिक्रमेणातिव्याप्त्यभिधानं मूलकृतोऽनुचितमित्यर्थः। हेतुसाध्ययोरैक्य इति। गौरितरभिन्ना इतरभेदादितीह हेतुसाध्ययोरेकस्वरूपत्वं बोध्यम्। हेतुमत्तानिश्चयकाल इति। पक्षे हेतुवृत्तित्वनिश्चयकाल इत्यर्थः। साध्यसंशयरूपपक्षताया असत्वेनेति। साध्यस्य हेतुरूपत्वेन साध्यनिश्यात्पक्षे तदभावकोटिकज्ञानानुदयेन तद् घटितपक्षताया अभावादिति भावः। इतरभेदस्य व्यावर्तकत्वाभावेनेति। इतरभेदस्येतरभेदानुमितिजनकत्वाभावेनेत्यर्थः। व्यावर्तकत्वेनेति। इतरभेदानुमापकत्वेनेत्यर्थः। इतरभेदविधेयकानुमितिजनकतावच्छेदकविषयताविशेषाश्रयत्वेनेति यावत्। लक्ष्यतयेति। लक्षणलक्षणोद्देश्यतावच्छेदकाक्रान्ततयेत्यर्थः। इत्यावेदयितुं पृथक्कथनमिति। अयं भावः। व्यावृत्त्यभिधेयत्वादीनां व्यावहारिकत्वेनालक्ष्यत्वेऽपि प्राचीननवीनमतभेदेन लक्ष्यत्वालक्ष्यत्वाभ्यां पाक्षिकालक्ष्यत्वं व्यावृत्तेः, अभिधेयत्वादीनां तु जगन्मात्रवृत्तितयेतराप्रसिद्ध्या सार्वदिकालक्ष्यत्वमिति सूचयितुं मूले पृथक्कथनमिति। अत्र लक्षणे तत्तद्धर्मावच्छिन्नेतरभेदरूपव्यावृत्त्यादिभिन्नत्वनिवेशनस्य करिष्यमाणसिद्धान्तविषयत्वेन तव्द्यवस्थापयितुमादावाश्ङक्तते&amp;ndash;नन्विति। पृच्छति&amp;ndash;किमिदं नाम&amp;ndash;व्यावर्तकत्वमिति। तच्च लक्षणलक्षणलक्ष्यतावच्छेदकव्यावर्तकस्य लक्ष्यतावच्छेदकसमनियतत्वरूपलक्ष्यलक्षणलक्ष्यत्वात्। यत्किञ्चिदुभयत्वाद्यवच्छिन्नप्रतियोगिताकभेदानुमापकत्वेनेति। गोः गोमहिषोभयत्वावच्छिन्नप्रतियोगिताकभेदवान्। अभिधेयत्वात्। इति रीत्या भेदानुमापकत्वरूपव्यावर्तकत्वेनेत्यर्थः। व्यावर्तकत्वस्य सामान्यतो भेदानुमापकत्वरूपत्वे दोषान्तरमाह&amp;mdash;सर्वेषामित्यादिग्रन्थेन। व्यतिरेकधर्माणाम्। अव्याप्तिदोषग्रस्तकपिलत्वादिधर्माणाम्। यत्किञ्चिव्द्यावर्तकतयेति। गोत्वावच्छिन्नश्वेतादिव्यावर्तकतया लक्ष्यतावच्छेदकव्यापकत्वे सति लक्ष्यतावच्छेदकव्याप्यत्वरूपलक्ष्यतावच्छेदकसमनियतत्वस्वरूपासाधारण्यघटकव्यापकत्वस्याव्याप्यधर्मव्यावर्तकत्वस्योक्तत्वेन लक्ष्यतया तद् व्यावर्तकसत्यन्तव्यापकत्वरूपविशेषणदलस्यालक्ष्यव्यावर्तकत्वाभावेनाजागलस्तनायमानत्वापातादित्येवं समुदितार्थः। लक्षणलक्षणलक्ष्यतावच्छेदकव्यावर्तकत्वमेतदपि नेत्याह&amp;ndash;नापीति। विशिष्यतत्तद्धर्मावच्छिन्नेतरभेदानुमापकत्वमिति। ननु तत्त्वेन सास्रादिमत्वे लक्ष्येतरभेदानुमापकत्वे बोधनीये गोत्वादीनां श्रुङ्गग्राहिकान्यायेन विशेषत एवोपसङ्ग्रहाद्विशिष्येति पदमनर्थकं विशिष्टेत्यस्य तत्त्वेनोपसङ्ग्रहतात्पर्यार्थस्य प्रसिद्धत्वादिति चेन्न। तात्पर्यग्राहकतयैवोपयोगो नास्यापूर्वं फलमित्याशयात्। गोत्वादिसमनैयत्यस्य तत्रासत्त्वादिति। लक्ष्यतावच्छेदकसमनियतत्वरूपलक्षणलक्षणघटकव्याप्यत्वरूपविशेष्यांशकुक्षिनिक्षिप्तेतराप्रसिद्धेरिति भावः। विशेषव्याप्तावन्वयदृष्टान्तालाभेनेति। तत्साध्य&amp;ndash;तद्धेतु&amp;ndash;तत्पक्ष&amp;ndash;सदृशपक्षाभावेनेति भावः। सिद्धसाधनाप्रसिद्धिभ्यामिति। यथासङ्ख्यमव्यावर्तकत्वं व्यावृत्त्यभिधेयत्वयोर्बोध्यम्।(अयं भावः। यद्गोवृत्तिव्यावृत्तिः यद्धर्मसमनियतं गोवृत्तिगोत्वरूपधर्मसमनियतं तद्व्यवृत्तिः तदवच्छिन्नव्यावर्तकं गोत्वावच्छिन्नगोव्यावर्तकं गवेतरभेदानुमापकमिति रीत्या व्यावृत्तावितरभेदानुमापकत्वे गोवृत्तितया साधनीये तद्धर्मसमनैयत्यहेतुके पूर्वस्मिन्सिद्धसाधनं परस्मिन्नप्रसिद्धिरिति॥) तत्तद्धर्मसमनैयत्यरूपप्रकृतहेतुतुल्यहेतोः सत्त्वेनेति। यथा सास्रादिमत्वे साध्ये तद्धर्मसमनियतत्वं हेतुः। एवं व्यावृत्त्यभिधेयत्वयोस्तत्साधने तथाभूतहेतोस्तद्धर्मसमनियतत्वरूपस्य सत्त्वेनेत्यर्थः। पूर्वोक्तदोषावसर इति। नन्वित्यारभ्य मैवमित्यन्तेनोक्तदोषावकाश इत्यर्थः। अधिकविचारस्त्वन्यत्रानुसन्धेय इति। अन्यत्र अस्मदीयचिन्तामणिव्याख्यायामभिनवप्रभाख्यायामनुसन्धेयः। बुद्धिकुशलैरिति शेषः। लक्षणस्य व्यवहारप्रयोजकत्वपरमूलाशयं वर्णयति&amp;mdash;लक्षणस्येत्यादिना। तेन रूपेण। सास्रादिमत्त्वरूपेण। व्यवहर्तव्यत्वज्ञानम्। व्यवहारविषयत्वज्ञानं गवादेरित्यादिः। ईश्वरेच्छारूपशक्तिविशेषसम्बन्धेन गोत्वादिप्रकारकगवादिविशेष्यकशाब्दबोधीयविषयत्वज्ञानमिति यावत्। तद्रूपावच्छिन्नबोधकशब्दरूपव्यवहारसम्भवात्, सास्रालाङ्गूलवल्लक्षणशब्दरूपवर्णाभिव्यक्तिजनकताल्वोष्ठपुटसंयोगानुकूलयत्नरूपव्यापारासम्भवादित्यर्थः। एवं च। लक्षणस्य व्यावहारिकत्वसिद्धौ च। व्यावृत्तेरपीति ग्रन्थमवतारयितुमाशङ्कते&amp;ndash;नन्विति। दृष्टान्तलाभायेति। अभिधेयत्वादीनां घटोऽभिधेय इत्येवमभिधाविषयत्वेन घटादेरभिधेयत्वव्यवहारस्य प्रसिद्धत्वात् प्रसिद्धस्यैव दृष्टान्तत्वाभ्युपगमात्तल्लाभायेत्यर्थः। पूर्वदर्शिताविषयेऽव्याप्तेर्दुरुद्धरतया स्थलान्तरानुधावनं निष्फलमित्याशङ्कां निराकुर्वन् पूर्वस्मिन्दोषं वारयति&amp;ndash;कालान्तरावच्छिन्ने तत्सत्त्वमक्षतमिति। द्वितीयक्षणे तत्सत्त्वेन द्रव्यत्वावच्छेदेन गुणवत्त्वसत्त्वान्नाव्याप्तिरिति भावः। द्रव्यस्योत्पत्तिविनाशव्यवस्थाप्रकारं दर्शयति&amp;ndash;यादृशद्रव्यारम्भकेत्यादिना। तृतीयक्षणे संयोगोत्पत्त्यव्यवहितोत्तरक्षणेऽवयवान्तरे नतु संयोगजनकक्रियोत्पत्त्याधिकरणावयवे। तथैव शास्त्रकृतामनुभवविषयत्वात्। सर्वक्ष न तथा क्रिया जायते अदृष्टाभावात्। अदृष्टं द्विविधं। पुण्यरूपं पापरूपं च। तत्र पूर्वं यद्यददृष्टाधीनमिति न्यायेन विषयद्वारा सुखसाक्षात्कारं जनयति। अपरं विषयविघटनद्वारा दुःखसाक्षात्कारं जनयतीति। प्रकृते विषयद्वारकजलाहरणनिमित्तकजलतृप्तिसुखविघटनप्रयोजकदुरितादृष्टजन्या उत्पन्नविनष्टावयवक्रियेति ध्येयम्॥ अथ नवीनमतमुपन्यस्यति&amp;mdash;नवीना इति। असमवायिकारणस्य संयोगस्य कार्यसहभावेनावयविरूपकार्यसामानाधिकरण्येन कारणत्वमवष्टभ्य नाङ्गीकुर्वन्तीत्यर्थः। जातिघटितलक्षणघटकदलप्रयोजनमाह&amp;mdash;गुणादावित्यादिना। आदिना कर्मसङ्ग्रहः। सत्तामादायातिव्याप्तिवारणायेति। गुणाधिकरणद्रव्यवृत्तिसत्ताजातेर्गुणकर्मणोः सत्त्वात्तत्रैवातिव्याप्तिरित्यर्थः। तथाच जातिग्रहणमनर्थकं गुणसमानाधिकरणसत्ताभेदस्य जातावेवाभ्युपगमादित्याशङ्काविनिगमनाविरहेण द्रव्यगुणान्यतरत्वधर्मेऽपि सत्त्वात्तस्य गुणे सत्त्वादतिव्याप्तिरित्याशयः।(-एतत्तत्त्वमन्यत्रानुसन्धेयम् इत्यधिकः पाठः पुस्तकान्तरे।)गुणे गुणानङ्गीकारादिति मूलस्य भावार्थमाह&amp;ndash;तथाचेत्यादिना। क्लृप्तेन समवायघटितसमानाधिकरण्येन(2-स्वसमवायिसमवेतत्वेन।) एको नीलघटः घटात्पृथगित्यादौ समवायेन समानाधिकरणवृत्तित्वस्य एकत्वे नीले पृथक्त्वे च क्लृप्ततया तद्दिशैवैतत्प्रतीत्युपपत्तावन्यविषयत्वेन गुणे गुणवत्ताबोधनमदृष्टचरत्वेनान्याय्यमित्याशयः। मूले गुणं विभजत इति। गुणमिति जात्येकवचनमेकत्वविशिष्टगुणत्वावान्तरजात्यवच्छिन्नधर्मिप्रतिपादानानुकूलकृतिमान्ग्रन्थकार इति बोधः। मूले द्रव्यकर्मभिन्नत्वे सति सामान्यवान्गुण इति। अत्र सत्यन्तं न सामान्यान्वयिनां व्यर्थत्वात्। किन्तु द्रव्यकर्मभेदविशिष्टो यः सामान्यवान्स गुण इत्यभिप्रायकोऽयं ग्रन्थः। एतदभिप्रायेणैवोक्तं&amp;mdash;गुण इति लक्ष्यनिर्देश इति। तत्र सामान्यवत्त्वस्य समवायविशेषसम्बन्धविवक्षाफलं दर्शयति&amp;ndash;तेनेत्यादिना। अयं भावः। ध्वंसस्य स्वस्वरूपेण वृत्तितया ध्वंसे च घटादेरनुपयोगितयैव वृत्तितयानुयोगिताप्रतियोगितान्यतरसम्बन्धेन समवायाभाववत्त्वाद्ध्वंसवृत्त्यभावत्वं न जातिः। कालिकेन तु सर्वं सर्वस्मिन्निति तेन सम्बन्धेन तद्वत्त्वापत्तिरिति॥(2-द्रव्यत्वादेरपि तत्र सत्त्वात्।) एतदग्रे स्वयमेव स्फुटीकरिष्यते। समानाधिकरण्यसम्बन्धेन द्रव्यकर्मभेदविशिष्टसमान्यावांश्च गुण एवेति किं गुणेनेत्याशङ्क्य गुणपदं सार्थकयति&amp;mdash;गुण इति लक्ष्यनिर्देश इति। यद्यपि जातेस्त्रिष्वेव सत्त्वात्तल्लाभेऽपि लक्षणेनेतरभेदे विधेये उद्देशस्य नाम्ना वस्तुसङ्कीर्तनरूपस्यावश्यकतेत्यभिप्रायेण तत्कथनमिति तद्धृदयं बोध्यम्॥ अस्मिंश्च लक्षणे सामान्यपदेन प्रमेयत्वादेरेव ग्रहणे गुणत्वस्य गुणपदशक्यतावच्छेदकतया साधनपरदीधितिग्रन्थासङ्गतिरन्यूनानतिरिक्तवृत्तिमत एवावच्छेदकत्वावलम्बनसङ्गतिश्च भेदाघटितत्वेन लाघवमूलकमेतल्लक्षणमवतारयति&amp;mdash;लाघवादाहेति। प्रोक्तलक्षणस्य भेदघटिततया गौरवमुद्ग्राव्य लघु लक्षणमाहेत्यर्थः। गुणत्वजातिमान्वेतीति। द्रव्यस्याप्येवं वक्तुं शक्यतया गुणाश्रयत्वं क्रियाश्रयत्वं वेति लक्षणपुरस्कारो गौरवग्रस्त एवेति ध्वनितम्॥ नन्वेवं सति(3-गुणत्वरूपहेतुवृत्ति यल्लक्षणत्वरूपधर्मितावच्छेदकं तद्विशिष्टं लक्षणं हेतुधर्मितावच्छेदकं तस्मिल्लक्षणे साध्यनिश्चयस्यावगतेतरभेदरूपसाध्यसामानाधिकरण्यनिश्चयस्यानियतत्वात् असत्त्वात्।) लक्षणस्य व्यावर्तकत्वबोधनात् प्रकृते गुणाः गुणेतरव्यावृत्ताः गुणत्वजातिमत्त्वादित्येवं गुणत्वजातिहेतुनेतरभेदे साध्ये गुणत्वरूपहेतौ लक्ष्यतावच्छेदकरूपे साध्यसामानाधिकरण्यस्य सिद्धतया तत्साधनमसङ्गतिकमतो नैतल्लक्षणं मूलकृतो लाघवमूलकं महनीयशोभमित्येवं तात्पर्येण यद्यपीत्याशङ्क्य मूलाशयं वर्णयति&amp;mdash;तथापीति। हेतुधर्मितावच्छेदकसाध्यनिश्चयस्यानियतत्वाभिप्रायेणेति। अयं भावः। साध्यसन्देहरूपप्राचीनोक्तपक्षतासत्त्वान्न लक्षणेनेतरभेदव्याघात इति। एवमग्रेऽपि बोध्यमिति। कर्मापि कर्मत्वजातिमत्त्वेन लक्षयित्वा कर्मत्वरूपलक्षणेन कर्मत्वावच्छिन्न कर्मणि उक्तरीत्या कर्मेतरभेदसाधनं बोध्यमवगन्तव्यमित्यर्थः। गुणत्वजातेर्घटादिरूपादौ संयुक्तसमवेतसमवायेन प्रत्यक्षप्रमितिविषयत्वेऽपि अतीन्द्रियवृत्तिजातेस्तदभावेन तदसिद्धेरनुमानेन या गुणवृत्तिकारणता सा किञ्चिद्धर्मावच्छिन्ना कारणतात्वाद् घटनिरूपितदण्डनिष्ठकारणतावत् इति तत्सिद्धिरिति न यावद्गुणीयकारणतावच्छेदकस्यैकस्य विरहात्॥ न च चतुर्विंशतिगुणेषु प्रत्येकं याः कारणतास्तासामेव पक्षतया तादृशसकलकारणता अनुगतद्रव्यकर्मान्यसामान्यवद् वृत्तित्वेवामुपगम्य(?)))))))गुणत्वजातिरिति वाच्यम्। तथासति पारिमाण्डल्यस्य क्काप्यकारणतया गुणत्वस्यातिप्रसक्ततया कारणतानवच्छेदकत्वाच्च॥ गुणत्वजातिसिद्धिर्गुणपदशक्यतावच्छेदकतयैव नेतरा गतिरित्यभिप्रायेणाह&amp;ndash; गुणत्वजातिसिद्धिस्त्वित्याद्याचार्यान्तम्। अथ विनिगमनाविरहाद्विभुपदशक्यतावच्छेदकतया सिद्धिं विभुत्वं जातिः स्याद्भूतत्वमेव जातिर्न सिद्ध्येदिति चेदाह&amp;ndash;जातित्वाभिमतसङ्करस्यैव जातित्वबाधकत्वादिति। तस्य जातित्वाभिमतिस्तु वृद्धव्यवहारादेवेति ध्येयम्। न च मूर्तत्वसाङ्कर्यवद्भूतत्वमपि न जातिरिति विभुत्वं जातिः सिद्ध्येदेवेति वाच्यम्। भूतत्वस्य जातित्वङ्गीकृत्य मूर्तत्वस्यैव जातित्वस्वीकारात्। विभुत्वस्याजातित्वे युक्त्यन्तरमन्यत्राभिहितमीश्वरजीवातिरिक्तस्य विभुत्वे मानाभावेन विभुत्वस्यात्मत्वतुल्यवृत्तितया आत्मत्वातिरिक्तजातित्वे तुल्यव्यक्ति वृत्तित्वरूपजातिबाधकसत्त्वेन विभुत्वस्य जातित्वानङ्गीकारादिति। न च विनिगमनाविरहाद्विभुत्वस्यैव जातित्वमङ्गीकुर्वन्तु त्यज्यतामात्मत्वस्य जातित्वमिति वाच्यम्। आत्मत्ववानात्मेत्येवमबाधितप्रतीतिबलात्तत्त्वमिति चेत्कथमीश्वरजीववृत्त्यात्मत्वस्यैकव्यक्तिवृत्तित्वात्तत्त्वाभ्युपगम इत्याशङ्कायामात्मपदशक्यतावच्छेदकत्वं विनेश्वरसाधारणात्मत्वजातौ युक्त्यन्तराभावेन तथा व्यपदेशासाङ्गत्यापत्तेः। इदं &amp;ldquo;पूर्णाय परमात्मने&amp;rdquo; इत्यत्रेश्वरव्यपदेशं कुर्वतो दीधितिकृतोऽपि सम्मतमेव। साङ्कर्यस्य जातिबाधकत्वे यदाहुर्मानं स्वसामानाधिकरण्यस्वाभावसामानाधिकरण्योभयसम्बन्धेन जातिविशिष्टजातित्वावच्छेदेन स्वसामानाधिकणाभावप्रतियोगित्वाभाव इत्येतन्नियमपक्षं मत्वा। तादृशनियमे मानाभावेन साङ्कर्यस्य जातिबाधकत्वं न क्षमन्ते नवीनाः। एवं विशेषानपि। यथैव विशेषाणां स्ववृत्तिधर्मं विना व्यावृत्तत्वमेवं नित्यद्रव्याणामपि विशेषानङ्गीकारेण व्यावृत्तिसम्भवादिति सङ्क्षेपः॥ कर्मलक्षणप्रविष्टसत्यन्तदलप्रयोजनमाह&amp;mdash;&amp;ndash;संयोगेत्यादिना। कर्यत्वावच्छिन्नं प्रति द्रव्यस्य समवायिकरणत्वनियमात्तत्प्रत्यासन्नत्वेन संयोगस्य संयोगकार्यकारणत्वाद्धस्तपुस्तकसंयोगे कायपुस्तकसंयोगजनकेऽतिव्याप्तिवारणाय तदिति भावः। सामान्यलक्षणेन सामान्यधर्मप्रकारकज्ञाने सति विशेषधर्मप्रकारकजिज्ञासोदयाद्विभागो युक्तः कथमिदानीं तदनुक्त्या तद्युक्ततेत्याशङ्कां परिहरति&amp;ndash;लक्षणमग्रे मूलकृतैव वक्ष्यत इति। रूपसमवायसत्त्वेऽपि रूपाभावेनेति। अयं भावः। स्पर्शसमवायः वायौ तदीयरूपसमवायादभिन्नः समवायस्यैकत्वात्तेन रूपेण वायौ रूपसमवायसत्त्वेऽपि न रूपप्रतियोगिकसमवायः रूपभावादिति। मूले&amp;ndash;अभावं विभजत इति। अभावत्वावान्तरधर्मावच्छिन्नधर्मिप्रतिपादनानुकूलकृतिमान्ग्रन्थकार इति बोधः॥ तत्र विनाश्यभावत्वं प्रागभावत्वमित्यादि तत्तल्लक्षणानि सिद्धान्तमुक्तावल्यां स्फुटान्येव। इदं&#xA;त्वत्रावधेयम्॥ अथ प्रागभावे किं मानं, न तावदध्यक्षम्, इहेदानीं घटप्रागभाव इति प्रत्यक्षसिद्धेः घटो भविष्यतीति प्रत्यक्षस्य च वर्तमानकालोत्तरकालोत्पत्तिकत्वावलम्बनत्वेनैवोपपत्तेः प्रागभावसाधकत्वात्। नचाभावत्वं विनाशिवृत्ति, पदार्थविभाजकोपाधित्वात् भावत्ववदित्यनुमानात्तत्सिद्धिरिति वाच्यम्। तादृशानुमानस्याप्रयोजकत्वात्। अथ प्रागभावानङ्गीकारे उत्पन्नस्य पुनरुत्पादापत्तिः। नचोत्पन्नपुनरुत्पादस्तदुत्पादोत्तरकालीनस्तदुत्पादः स च नापादयितुं शक्यते अप्रसिद्धत्वादिति वाच्यम्। तद्घटाद्युत्पत्त्युत्तरक्षणादिकं पक्षीकृत्य तत्सामग्र्यव्यवहितोत्तरत्वेन प्रथमक्षणे प्रसिद्धस्य तदुत्पादस्यैवापादनीयत्वात् तदाकारश्चैतद्धटाद्युत्पत्तिद्वितीयक्षणः यद्येतद्धटसामग्र्यव्यवहितोत्तरः स्यात्  एतद्धटोत्पादवान्स्यादिति चेन्न। यो यद्धर्मावच्छिन्नसामग्र्यव्यवहितोत्तरक्षणः  स तद्धर्मावच्छिन्नोत्पादवानित्येतादृशसामग्रीव्याप्तिरेव नाभ्युपेयते&amp;ndash;येन तद्वलादुत्पत्तिरापादनीया यो यद्धर्मावच्छिन्नसामग्र्यव्यवहितोत्तरः स तद्धर्मावच्छिन्नवानित्येव सामग्रीव्याप्तेः एतादृशव्याप्तिबलात्तद्धर्मावच्छिन्नवत्त्वे सिद्धेऽर्थत एवाद्यक्षणसम्बन्धरूपोत्पत्तेर्निर्वाहात्। उत्पत्त्यनन्तर्भावेण व्याप्त्यभ्युपगमे क्षतिविरहात्। एवं च तद्धटोत्पत्तिद्वितीयक्षणे तदापत्तिरितिचेन्न जन्यद्रव्यत्वावच्छिन्नं प्रति द्रव्यत्वेन प्रतिबन्धकत्वाभ्युपगमात्॥ तद्व्यक्तित्वावच्छिन्नं प्रति तत्तत्प्रागभावत्वेनानन्तकारणतानामन्तप्रागभावाणां च कल्पनापेक्षया एतादृशप्रतिबन्ध्यप्रतिबन्धकभावकल्पनाया एव न्याय्यत्वात्। एतद्धटनाशानन्तरं खण्डघटोत्पत्तिकाले एतद्धटोत्पत्तिवारणाय प्रागभावहेतुत्वकल्पनमावश्यकमिति नाशङ्कनीयम्। तत्र यादृशसंयोगनाशात्पूर्वं घटनाशस्तत्संयोगव्यक्तेरेव हेतुत्वोपगमेन तदभावादेव खण्डघटोत्पत्तिकाले तदापत्तिवारणात्। न च यत्र शतसंयोगारब्धघटस्य दशसंयोगानाशानन्तरं नाशः खण्डघटोत्पत्तिकाले तदापत्तिवारणाय विनिगमनाविरहेण दशसंयोगहेतुत्वकल्पनापेक्षया तत्प्रागभावस्यैकस्य हेतुत्वकल्पनमेवोचितमिति वाच्यम्। तत्र तद्धटनाशस्यैव प्रतिबन्धकत्वकल्पनात्। नच तत्तद्धटम्प्रति तत्तद्धटाभावस्य जन्यद्रव्यत्वावच्छिन्नम्प्रति जन्यद्रव्यत्वावच्छिन्नाभावस्य च सामान्यविशेषरूपेण हेतुद्वयकल्पनापेक्षया तद्धटं प्रति तद्धटप्रागभावहेतुत्वकल्पनमुचितमिति वाच्यम्। यत्र महाघटनाशानन्तरं खण्डघटो नोत्पद्यते आरम्भकसंयोगविरहातत्र प्रागभावहेतुत्वकल्पनापेक्षया द्रव्यभावादिहेतुताया एव द्वितीयादिक्षणे  तदापत्तिवारणाय क्लृप्तत्वात्तत एवोपपत्तेः प्रकृते तद्धेतुतया अनाधिक्यात्॥ प्रागभावादेर्हेतुत्वेऽपि भाविखण्डघटादेरेव तत्तद्धटादिद्वितीयक्षणे आपत्तिवारणाय द्रव्यभावहेतुताया आवश्यकत्वात्। नच भाविखण्डघटादीनां महाघटोत्पत्तिकाल उत्पादवारणाय तत्र महाघटादिनाशस्य हेतुताया आवश्यकत्वात् द्वितीयक्षणे तदापत्तिवारणसम्भवात्किं द्रव्याभावहेतुतयेति वाच्यम्। यदा महाघटसत्त्व एव तदारम्भकाले&#xA;कपालान्तरसंयोगस्तदनन्तरं घटनाशे अन्तरासंयुक्तकपालसहितं महाघटारम्भककपालैः खण्डघटारम्भस्तत्र महाघटोत्पत्तिकाले खण्डघटहेत्वन्तरोत्पन्नसंयोगविरहेणापत्तिविरहात्। महाघटनाशस्य हेतुताया  अनावश्यकत्वात् द्वितीयादिक्षणे आपत्तिवारणाय द्रव्याभावहेतुताया आवश्यकत्वात् । नच द्रव्याभावहेतुत्वमुभयवादिसिद्धं तथापि तत्तद्धटं प्रति तत्तद्धटनाशाभावहेतुत्वापेक्षया प्रागभावहेतुत्वमेवोचितं तत्तद्धटनाशाभावहेतुत्वे तत्तद्धटनाशकालोत्पन्नपदार्थान्तरनाशभावमादाय विनिगमनविरहादिति वाच्यम्। तन्मतेऽपि तत्तद्धटसमानकालोत्पन्नपदार्थान्तरप्रागभावमादाय विनिगमनविरहसम्भवादिति। एतेन ज्ञानादिस्थलेऽत्युत्पन्नस्य पुनरुत्पादो निरस्तः। उत्पत्तिद्वितीयतृतीयक्षणे तदुत्पत्तेस्तत्तद्व्यक्तित्वावच्छिन्नजनकतावच्छेदकीभूततत्तद्व्यक्तित्वावच्छिन्नविशेषणज्ञानविरहेणापादानासम्भवात्। प्रागभावहेतुत्वेऽपि तत्तद्व्यक्तेः पूर्वमुत्पादवारणाय विशेषणज्ञानादीनां तत्त्वेन हेतुताया आवश्यकत्वात्। नच धारावाहिकस्थले नर्विकल्पकस्यैव चतुर्थादिक्षणे आपत्तिवारणाय प्रागभावहेतुत्वमावश्यकम्। तत्र विशेषणज्ञानादीनामहेतुत्वात् चक्षुः संयोगादीनां तृतीयक्षणेऽपि सत्त्वादिति वाच्यम्। तत्र तन्नाशाभावस्यापि हेतुत्वोपगमात्। नच तत्तद्व्यक्तित्वावच्छिन्नं प्रति तत्तद्व्यक्तित्वावच्छिन्नाभावस्य नाशत्वावच्छिन्नाभावस्य चोभयकारणत्वकल्पनापेक्षया तत्तद्व्यक्तित्वावच्छिन्नं प्रति तत्तद्व्यक्तिप्रागभावत्वेनैकमेव हेतुत्वमुचितमिति वाच्यम्। प्रागभावहेतुत्वेऽपि अतिरिक्तप्रागभावे तदन्यथासिद्धत्वनियतपूर्ववृत्तित्वयोः कल्पनीयतया क्लृप्तयोः क्लृप्तनियतपूर्ववृत्तित्वयोरन्यथासिद्धित्वकल्पनाया एवोचितत्वात्। अथवा कालिकसम्बन्धेन तज्ज्ञानाधिकरणध्वंसस्यैकमेव प्रतिबन्धकत्वं कल्प्यते। अतएव तृतीयक्षणादौ न तदापत्तिः। नच द्वितीयक्षणे तदापत्तिरिति वाच्यम्। उत्पत्त्यन्तर्भावेण सामग्रीव्याप्तेरनभ्युपगमात् तद्वत्त्वस्य च तदानीमिष्टत्वात्। अस्तु वा तादृशध्वंसाभावस्य कार्यसहभावेन हेतुता अत उत्पत्त्यन्तर्भावेण सामग्रीव्याप्तेरभ्युपगमेऽपि द्वितीयादिक्षणे न तदुत्पादापत्तिः। तदधिकरणसमयध्वंसस्य तदानीं सत्त्वात्। वस्तुतस्तु सामान्यतो निष्प्रकारकतद्विषयज्ञानत्वावच्छिन्नं प्रति तद्विषयकत्वज्ञानेन प्रतिबन्धकत्वकल्पनात् विशिष्टबुध्यादिक्षणे न तदापत्तिः सम्भवतीति ध्येयम्॥ यत्तु उत्पन्नतत्त्वज्ञानस्य धर्माधर्मोत्पादवारणाय अदृष्टत्वावच्छिन्नं प्रति आद्यतत्त्वज्ञानप्रागभावत्वेन हेतुतया प्रागभावप्रसिद्धिः। आद्यत्वं च न स्वसमानाधिकरणतत्त्वज्ञानाधिकरणसमयध्वंसासमानकालीत्वं स्वत्वाननुगमात्। भेदकूटनिवेशे चात्यन्तगौरवात्। किं तु स्वसमानाधिकरण्य&amp;ndash;स्वाधिकरणसमयध्वंसवत्त्वोभयसम्बन्धेन तत्त्वज्ञानवद्भिन्नत्वम्। वस्तुतस्तु स्वसमानाधिकरण्यकालिकविशेषणतावच्छिन्नस्ववृत्तित्वोभयसम्बन्धेन तत्त्वज्ञानवदन्यत्वं प्रागभाव एव विशेषणीयम्। तदप्यसत्। तत्त्वज्ञानध्वंसप्रतिबन्धकतामभ्युपगम्य  तत्त्वज्ञानवतामदृष्टवारणसम्भवात्। अथैवं  तत्त्वज्ञानोत्पादक्षणे तद्वितीयक्षणे चादृष्टोत्पत्त्यापत्तिः। नच  तत्त्वज्ञानोत्पत्तिकाले भवन्मतेऽपि तदुत्पादप्रसङ्ग इति वाच्यम्। तादृशप्रागभावस्य कार्यसहभावेन हेतुत्वोपगमादिति चेन्न। तत्त्वज्ञानध्वंसस्येव  तत्त्वज्ञानस्य प्रतिबन्धकत्वोपगमात्। एवमपि पूर्वोक्तरीत्या कल्पनालाघवसम्भवात्। तादृशतत्वज्ञानत्ववदन्यत्वज्ञानप्रागभावत्वादिना हेतुत्वे तत्वज्ञानत्ववदन्यत्वप्रागभाव योर्विशेषणविशेष्यभावे विननिगमनाविरहेण कारणतात्वस्य भवन्मतेऽप्यावश्यकत्वाच्च। वस्तुतस्तु। अदृष्ट्वत्वावच्छिन्नम्प्रति वासनात्वेनैव हेतुत्वं कल्प्यते। अतो न तत्त्वज्ञानं विना धर्माद्यनुत्पत्तिः। तत्त्वज्ञानेन वासनाशात्। वासनात्वं च मिथ्याज्ञानगतो जातिविशेषः। नच पटुतरत्वजात्या साङ्कर्यमिति वाच्यम्। तादृशजातौ मानाभावात्। एवं च तत्त्वज्ञानाभावहेतुतापि न स्वीक्रियते, वासनायाः कार्यसहभावेनैव हेतुत्वोपगमात्। तत्त्वज्ञानोत्पत्तिद्वितीयक्षणेऽदृष्टोत्पत्तिसम्भवात्। प्रथमक्षणेऽदृष्टोत्पादाभ्युपगमे क्षतिविरहात्। नच तत्त्वज्ञानिनां वासनोत्पादवारणाय वासनां प्रत्येवाद्यतत्त्वज्ञानप्रागभावत्वेन हेतुत्वमावश्यकमिति वाच्यम्। मिथ्याज्ञानरूपकारणविरहेणैव तत्त्वज्ञानिनां वासनानुत्पादात्। मिथ्याज्ञानं प्रत्यपि वासनान्तरस्य हेतुतयोत्पन्नतत्त्वज्ञानस्य मिथ्याज्ञानानुत्पादादिति। यत्तु&amp;ndash;आत्मविशेषगुणानां क्षणिकतावारणाय विभुसमवेतयोग्यविशेषगुणनाशत्वावच्छिन्नम्प्रति स्वानन्तरोत्पन्नगुणस्य हेतुता वाच्या। तत्र च तादृशगुणत्वेन हेतुत्वं न सम्भवति। स्वत्वाननुगमात्। अतः पूर्वत्वसम्बन्धेन स्वत्वेन गुणत्वेन वा हेतुता वाच्या। स्वपूर्वत्वं च न स्वोत्पत्तिक्षणवृत्तिध्वंसप्रतियोगिसमयवृत्तित्वम्। उत्पत्त्यादेरननुगतत्वात्। किन्तु कालिकविशेषणतया प्रागभावत्वमित्येतादृशयुक्त्या प्रागभावः सेत्स्यतीति। तदप्यसत्। प्रतियोगितासम्बन्धेन तादृशनाशत्वावच्छिन्नं प्रति स्वप्रतियोगित्वसम्बन्धेन तत्त्वेन हेतुताकल्पनात्। पदार्थमात्रस्यैव क्षणिकतावारणसम्भवात्। ज्ञानानन्तरोत्पन्नस्वविशेषणगुणस्य योग्यविशेषगुणनाशकत्वानभ्युपगमात्। यत्तु प्रागभावानभ्युपगमे पाकजरूपरसगन्धस्पर्शानां सामग्रीभेदाभावादभेदापत्तिः। सामग्र्यभेदस्य कार्यभेदप्रयोजकत्वात्। प्रागभावहेतुत्वेन तु स्वप्रागभावस्य स्वसामग्रीघटकतया तद्भेदादेव सामग्रीभेद इति। तदप्यसत्। रूपरसादिकं प्रति रूपरसात्यन्ताभावस्य हेतुतात्तद्भेदेनैव सामग्रीभेदात्। नच रसात्यन्ताभावस्य रूपादिहेतुतामादाय विनिगमनाविरहादिति वाच्यम्, यस्मिन्यस्मिन्यस्य यस्यात्यन्ताभावस्तस्य तस्यैव तं तं प्रति हेतुताभ्युपगमेनोक्तदोषवारणादतिरिक्तप्रागाभावाङ्गीकारे फलविशेषादर्शनात्प्रागाभावाङ्गीकारो न युक्तिसह इत्याकलनीयं तर्ककर्कशविचारचातुरीधुरीणैरिति॥ अत्र तृतीयार्थोऽभेद इति। प्रकृत्यादिभ्य इत्यर्थसामान्यविधायकसर्वविभक्त्यपवादकानुशासनविहिततृतीयार्थोऽभेद इत्यर्थः। फलितार्थमाह&amp;mdash;तथाचेति। भक्षितेऽपि लशुनन्यायेन घटरूपवस्तुप्रतिपादकाभिन्ननाममात्रत्वाद्धटपदेऽतिव्याप्तेस्तादवस्थ्यादाह&amp;mdash;वस्तुपदं लक्षणीयवस्तुपरमिति। नन्वेवं कम्बुग्रीवादिमत्त्वमपि घटस्य लक्षणमिति ततादवस्थ्यमिति चेन्न। प्रकृतलक्षणीयवस्तुपरत्वाद्वस्तुपदस्य, वस्तुतस्त्विष्यत एव तयोर्लक्ष्यलक्षणभावे चिकीर्षत इति सङ्क्षेपः॥ नामपदं सार्थक्यमिति&amp;ndash;प्रमेयपदे इति। भक्षितेऽपि लशुनन्यायेन  प्रकृतलक्षणीयपृथिव्यादिवस्तुप्रतिपादकनामाभेदात्प्रमेयपदेऽतिव्याप्तितादवस्थ्यादाह&amp;mdash;नामपदं लक्ष्यतावच्छेदकावच्छिन्नपरमिति। लक्ष्यतावच्छेदकावच्छिन्नबोधकमित्यर्थः।  मात्रपदं सार्थक्यमिति&amp;ndash;लक्षणवाक्य इति। अस्य चावधारणमर्थः। तथाच प्रकृतलक्षणीयवस्तुप्रतिपादकाभिन्नलक्ष्यतावच्छेदकावच्छिन्ननाममात्रमुद्देश इति फलितम्।एवं च लक्षणवाक्ये लक्षणबोधकनामसत्त्वात्तद्व्यवच्छेदः। परस्परविरोधे नैकमपि सिध्यतीतिन्यायेन(-सुन्दोपसुन्दन्यायेन। यथा सुन्दोपसुन्दनामानावसुरौ सोदर्यौ परस्परं स्थिरप्रेमाणौ गौरीहरणलालसौ युवयोर्मध्ये योऽधिकबलः स्यात्तमहं वरिष्य इति गौर्याऽभिहितौ परस्परं युध्यमानौ कालधर्ममुपगताविति पौराणिकी कथानुसन्धेयान्न।) सुरभिगन्धस्यासुरभिगन्धस्य वा न भानमतोऽव्याप्त्यर्थकं मूलं विवृणेति&amp;mdash;सुरभिगन्धं प्रतीति॥ अप्रतिबध्य इति। अतिरिक्तचित्रगन्धस्वीकारे परस्परविरोधरूपप्रतिबन्धकाभावादिति भावः॥ स्वाश्रयसमवेतत्वसम्बन्धेनेत्यादिरिति। आदिः पूरणीय इति शेषः। अवयवगन्धस्यावयविनि सत्त्वे सम्बन्धविशेषाङ्क्षितत्वेन तदनुक्तौ स्पष्ठप्रतिपत्तिर्न भवतीत्येतत्प्रतिपत्तये तदादिपूरणमावश्यकमित्याशयेन तदुक्तिरिति निष्कर्षः। अत्रोत्पन्नविनष्टद्रव्यस्य नव्यमतेऽनङ्गीकारस्योक्तत्वेन तत्राव्याप्तिकथनं मूलकृतोऽनुपपन्नं तथापि प्राचीनान्निरोधेन मूलकृतोऽप्यमितत्वादित्याशयेन &amp;ldquo;किञ्चेति&amp;rdquo; मूलमवतारयति&amp;ndash;तुष्यत्विति॥ द्रव्यत्वन्यूनेति॥ तथाच, गन्धाधिकरणपृथिवीवृत्तिद्रव्यत्वन्यूनवृत्तिर्जातिर्हि पृथिवीत्वजातिरेव तामादाय नाव्याप्तिरित्यर्थः। नचैवमपि गन्धाधिकरणवृत्तिद्रव्यत्वन्यूनवृत्तिघटत्वजातिमादाय सुवर्णघटेऽतिव्याप्तितादवस्थ्यमिति वाच्यम्। प्राचीनमते पृथिवीत्वजात्या साङ्कर्याद्धटत्वस्य जातित्वानभ्युपगमात्॥ साङ्कर्यस्य जातिबाधकत्वानभ्युपगन्तृनव्यमते तु साक्षाद्रव्यत्वन्यूनवृत्तित्वरूपार्थपरत्वेन दोषवारणसम्भवात्॥ स्वाश्रयसंयुक्तत्वसम्बन्धेनेत्यादिरिति। स्वं गन्धः तदाश्रयः पृथिवी तत्संयुक्तत्वं जले।  अनेन सम्बन्धेनेत्यर्थः। अत्रापि पूरणीय इति शेषः। अनुगतरूपेणेति। लक्षणताघटकसम्बन्धानां यथायथं समवायादीनामनुग्राहकं रूपं सर्वाधारताप्रयोजकसम्बन्धभिन्नत्वं न तु समवायत्वादिकम्। तत्तद्रूपेण लक्षणताघटकत्वेऽननुगतत्वेन गौरवात्। सर्वाधारताप्रयोजककालिकेन कालस्य लक्ष्यतया वा नाव्याप्तिरिति भावः। लक्षणं हि समवायत्वाद्यवच्छिन्नसमवायादिनैव चिकीर्षितम्। अन्यथा अनुल्लेख्यप्रतीतिस्थले तत्तद्रूपेण संसर्गत्वायोगात्तत्तत्तद्रूपेण तत्तल्लक्षणघटकत्वे कालेऽतिव्याप्तिः सुपरिहार्यैवेत्याशयेनाह&amp;mdash;वस्तुतस्त्विति॥ नित्यपृथिवीत्वादिरूपलक्षणेति॥ नच गन्धवत्त्वरूपस्योक्तत्वान्नित्यत्वाभ्यां विभागमात्रत्वेन च विरुद्धमिति वाच्यम्॥ स्वरूपलक्षणत्वाभिमानात्॥ पृथिवीमित्यनुषज्यत इति॥ विभजनस्य सकर्मकत्वेन  प्रकारान्तरपदस्वारस्यात्सामान्यानुषङ्ग एव न्याय्य इत्यभिप्रेत्यात्रार्थे मूलमपि प्रामाणयति&amp;mdash;मूले इति॥ केचित्त्विति। अत्रारुचिबीजं तु परमाणुरूपाया नित्यायाः साक्षादुपभोगसाधनत्वरूपविषयत्वासम्भवः। नित्यानित्योभयसाधारणपृथिवीत्वावच्छेदेन त्रैविध्यकथनं व्याख्यामूलयोः प्रकारान्तरपुनः पदयोः स्वारस्यादिति बोध्यम्। पादादीनामवच्छेदकत्वेऽपीति। पादे मे सुखं, शिरसि मे वेदनेत्यबाधितसार्वजनीनप्रतीतेर्यदवच्छेदेन सुखदुःखानुभवस्तदवच्छेदकत्वेऽपीति भावः। न जातिरिति। किं तु चेष्टाश्रयत्वं, चेष्टा च हिताहितप्राप्तिपरिहारानुकूला क्रिया तदाश्रयत्वात्स्थावरजङ्गमादिषु शरीरव्यपदेशः। तथा इन्द्रियत्वमिति। शरीरत्वं न जातिर्यथा तथेत्यर्थः। नवीनमते शरीरत्वरूपजातेरेव परिचायकरूपमिदमिति बोध्यम्। उद्भूतत्वस्य नानात्वे तत्तदुद्भूतरूपत्वेनैव कारणता कल्पनीया स्यात्। तथाचानुगतकारणतावच्छेकत्वाभावादेकरूपेण कारणत्वानुपपत्तेः किं तदुद्भूतत्वमित्याशङ्क्य परिहरति&amp;mdash;किन्त्विति॥ तच्च संयोगादावपीति। संयोगस्य प्रत्यक्षत्वादिति भावः। असम्भववारणायेति। सर्वेषामेवेन्द्रियाणां  शब्देतरोद्भूतविषयेन्द्रियसंयोगरूपसामान्यगुणामाश्रयत्वाद्विशेषेति पदं लक्ष्यतावच्छेदकव्यापकीभूताभावप्रतियोगित्वरूपासम्भवरूपदोषवारणायेत्यर्थः। सर्वाधारतानियामकसम्बन्धभिन्नसम्बन्धेन लक्षणस्य चिकीर्षिततया लक्षणघटकीभूतविशेषणादिदलानामपि यथायथं क्लृप्तसम्बन्धेनैव सत्त्वं विवक्षितमिति कालेऽतिव्याप्तिवारकविशेष्यदलप्रयोजनकथनं बोध्यम्। अन्यथा कालस्य जगदाधारतया शब्देतरोद्भूतविशेषगुणाश्रयतया च तदसङ्गतिरिति सर्वत्रैवं योजनीयम्॥ तत्रैवेति॥ काल एवेत्यर्थः।जगदाधारतया कालस्य मनः संयोगाश्रयत्वेऽपि न  ज्ञानकारणत्वं सर्वदैव ज्ञानोत्पत्तेरपि तु विषयेन्द्रियसंयोग एवेत्यर्थद्योतकं ज्ञानकारणेतीति। कालादाविति। काले रूपाभावप्रत्यक्षं संयुक्तविशेषणतयैवेति चक्षुः संयुक्तविशेषणतासन्निकर्षघटकचक्षुः संयोगाश्रयतया अभावप्रत्यक्षज्ञानकारणसंयोगाश्रयत्वेन काले तदापत्तिवारणाय मनःपदमित्यर्थः। लाघवमभिप्रेत्य शङ्कते&amp;ndash;नचेति। एवं सति चर्ममनःसंयोगस्य जन्यज्ञानत्वावच्छिन्नं प्रति कारणत्वाङ्कीकर्तृनये चर्मण्यापत्तेरुक्तविशेषणे तु स्पर्शरूपविशेषणगुणत्वान्नापत्तिः। काचित्त्वक्संयोगस्य शरीरसंयोगस्य च कारणत्वमाहुः॥ ॥ अथ त्वङ् मनोवादः॥ ॥ इदं त्ववधेयम्। त्वङ्मनोयोगस्य ज्ञानत्वावच्छिन्नं प्रति जन्यज्ञानत्वावच्छिन्नं प्रति वा हेतुत्वे मानाभावः। अथ स्वापोत्तरं द्वितीयादिक्षणे ज्ञानोत्पत्तिवारणाय जन्यज्ञानमात्रं प्रति त्वङानोयोगस्य हेतुत्वमावश्यकम्, आत्मनो विभुत्वेन पुरीतति मनःसंयोगात्मकसुषुप्त्युत्पत्तिसमये पुरीतत्यवच्छेदेनात्ममनः संयोगस्याप्युत्पत्तेः आत्ममनःसंयोगंविना श्वासप्रश्वासहेतुजीवनयोनियत्नानुत्पत्तेश्च। एतेनात्ममनः संयोगस्यानात्ममनःसंयोगत्वेन मनः संयोगत्वेन वा नासमवायिकारणत्वं गौरवादिति तु वैजात्येन सुष्वापकालीनात्ममनोयोगे च नैतादृशं वैजात्यं तस्य फलबलकल्प्यत्वात्। अतः सुषुप्तौ न ज्ञानोत्पत्तिरित्यपि परास्तम्। विजातीयात्ममनः संयोगस्यासमवायिकारणस्य कार्यतावच्छेदकं न जन्यज्ञानत्वं, किन्तु लाघवाज्ज्ञानेच्छादिसाधारणं जन्यात्मविशेषगुणत्वं, तथाच श्वासप्रश्वासहेतुजीवनयोनियत्नान्यथानुपपत्त्या विजातीयमनः संयोगस्यापि तदानीमावश्यकत्वात्। त्वङ्मनःसंयोगश्च तदा नास्ति यदा मनस्त्वचमपि परिहृत्य पुरीततिमनुविशति तदा सुषुप्तिरित्यभिधानात्। नच सुषुप्तिदशायां ज्ञानोत्पादवारणाय जन्यज्ञानमात्रं प्रति प्राणमनः संयोग एव कारणमभ्युपेयते नतु त्वङ्मनः संयोग इति वाच्यम्। त्वक्त्वप्राणत्वयोरुभयोरेव जातिरूपतया विनिगमकभावादिति। मैवम्। सुषुप्तादिदशायां कीदृशं ज्ञानमापाद्यते। न वा तच्चाक्षुषादि, चक्षुरादिमनःसंयोगविरहादेव तदानीं तदनुत्पत्तेः। नाप्यनुमित्यादि, परामर्शादीनामभावात्। नापि स्मृतिः उद्बोधकस्य फलबलकल्प्यत्वात्। न चात्ममनःसंयोगस्य सत्त्वादात्मादिमानसापत्तिः तद्वारणाय जन्यज्ञानत्वावच्छिन्नं प्रति  मानसत्वावच्छिन्नम्प्रति वा त्वङ्मनोयोगस्य हेतुत्वमावश्यकमिति वाच्यम्॥ ज्ञानाद्यात्मकविशेषगुणविषयकात्मादिमानस्यालीकतया सुषुत्युत्पत्तिकाले ज्ञानादिविरहादेव सुषुप्त्यनन्तरमानसानुत्पत्तेः। सुष्वापप्रयोजकमनःक्रियोत्पत्तिकाले तादृशमनःपूर्वदेशविभागोत्पत्तिकाले वा जातस्य ज्ञानादेराशुविनाशितया सुषुप्तिसमयेऽसत्वात् सुषुत्युत्पत्तिकाले चात्ममनःसंयोगस्यासमवायिकारणस्य पूर्वमभावादेव तादृशज्ञानाद्यनुपपत्तेः। नच मनःपूर्वदेशविभागकालोत्पन्नस्यापेक्षाबुद्ध्यात्मकज्ञानस्य सुषुत्युत्पत्तिकालेऽवस्थानं&#xA;सम्भवतीति वाच्यम्। तदानीमपेक्षाबुद्ध्यात्मकज्ञानोत्पादे मानाभावात्। अपेक्षाबुद्धेरपि क्षणत्रयावस्थायित्वे मानाभावाच्च। नच सुष्वापप्रयोजकमनःपूर्वदेशसंयोगनाशकालोत्पन्नज्ञानादेः सुष्वापोत्पाददशायामवस्थानं सम्भवतीति वाच्यम्। असमवायिकारणस्य कार्यसहभावेन हेतुतया मनःपूर्वदेशसंयोगनाशदशायां ज्ञानोत्पादसम्भवात्। नच यस्यासमवायिकारणनाशात्कार्यनाशस्तस्यैव कार्यसहभावेन हेतुतया मनःसंयोगस्य कार्यसहभावेनासमवायिकाणत्वे मानाभाव इति वाच्यम्। त्वङ्मनोयोगस्यातिरिक्तकारणत्वापेक्षया तावन्मात्रस्य कल्पनाया लघुत्वात्।। नचात्ममनःसंयोगस्यात्ममनःसंयोगत्ववेन मनःसंयोगत्वेन वा नासमवायिकारणत्वम्। किन्तु लाघवात्संयोगत्वेन। तथाच यत्किचित्संयोगस्य कार्यसहवृत्तित्वमवस्त्येवेति वाच्यम्। त्वङ्मनोयोगस्यातिरिक्तकारणत्वकल्पनामपेक्ष्यात्ममनःसंयोगत्वेनात्ममनःसंयोगवृत्तिवैजात्येन वा कार्यसहवृत्तितयाऽसमवायिकारणत्वमात्रकल्पनाया लघुत्वात्॥ न चात्ममनःसंयोगस्य कार्यसहवृत्तितया हेतुत्वेऽपि यत्र मनःक्रियाया न पुरीतति मनःसंयोगात्मकसुषुत्प्युत्पादः किन्तु पूर्वदेशसंयुक्त एव मनसि क्रियाया पुरीतति संयोगरूपः सुष्वापस्तत्र स्वापोत्पत्तिप्राक्काले ज्ञानोत्पत्तिसम्भव इति वाच्यम्। तादृशपुरीतति संयोगस्य सुषुप्तित्वविरहात्। यदा मनस्त्वचमपि परिहृत्य परीततिमनुविशति तदा सुषुप्तिरित्यभिधानात्॥ केचित्तु स्वापानन्तरं ज्ञानोत्पादवारणाय जन्यज्ञात्वावच्छिन्नम्प्रति आत्ममनःसंयोगस्यैव स्वापाकालीनमनःसंयोगव्यावृतवैजात्येन हेतुत्वमुपेयते न तु त्वङ्मनोयोगस्य। न च विनिगमकाभावात्त्वङ्जनोयोगस्यापि वैजात्येन हेतुत्वं दुर्वारम्। ज्ञानेच्छादिसाधारणजन्यात्मविशेषगुणत्वावच्छिन्नम्प्रति आत्ममनःसंयोगस्य पृथगसमवायिकारणतायास्तवाप्यावश्यकत्वादिति वाच्यम्। आत्ममनःसंयोगस्य वैजात्येन हेतुत्वे समवायस्य प्रत्यासत्तितया प्रत्यासत्तिलाघवात्। त्वङ्मनोयोगस्य हेतुत्वेऽवच्छेदकस्यैव प्रत्यासत्तित्वे प्रत्यासत्तिगौरवात्। कर्मसंयोगजन्यतावच्छेदकव्याप्यवैजात्यद्वयस्याधिकस्य कल्पने गौरवापत्तेश्चेत्याहुः। तदसत्। उक्तक्रमेणैव सुषुत्प्यनन्तरं ज्ञानोत्पत्तिवारणसम्भवेनात्ममनःसंयोगस्याप्यतिरिक्तकारणत्वेन कल्पने मानाभावात्। मिश्रास्तु सुषुत्प्यनन्तरं ज्ञानोत्पत्तिवारणाय चर्ममनःसंयोगएव ज्ञानसामान्ये त्वङ्ज्ञानोयोगस्य हेतुरभ्युपेयते नतु त्वङ्ज्ञानोयोगः। नच विनिगमनाविरहः, जन्यज्ञानसामान्ये त्वङ्मनोयोगस्य हेतुत्वे रसादिसाक्षात्कारकाले त्वचा द्रव्यसाक्षात्कारापत्तेः। सामान्यसामग्र्या त्वङ्मनोयोगस्यावश्यकत्वात् रसादिसाक्षात्कारसामग्र्याः प्रतिबन्धकत्वोपगमेऽतिगौरवादित्याहुः। तदसत्। रसादिसाक्षात्कारकाले द्रव्येण समं त्वक्सन्निकर्ष एव मानाभावेन तदभावादेव त्वचा द्रव्यसाक्षात्कारापत्तेरभावात्। तावतामानसत्वावच्छिन्नं प्रति  त्वङ्मनोयोगस्य हेतुत्वे बाधकाभावात्। उक्तक्रमेणैव सुषुत्प्यनन्तरं ज्ञानोत्पत्तिवारणसम्भवे चर्ममनःसंयोगस्यापि हेतुत्वे मानाभावाच्च। केचित्तु&#xA;सुषुत्प्यनन्तरं ज्ञानोत्पत्तिवारणाय शरीरमनःसंयोग एव जन्यज्ञानसामान्ये मानससामान्ये वा हेतुरुपेयते नतु त्वमनःसंयोगः। शरीरसंयोगस्य त्वक्संयोगव्याप्यतया सुषुप्तिदशायां त्वङ्मनोयोगस्येव शरीरमनोयोगस्याप्यभावात्। न च शरीरत्वमपेक्ष्य त्वक्त्वस्य जातिरूपतया लघुत्वेन त्वङ्ज्ञानोयोग एव हेतुरुचित इति वाच्यम् शरीरमनःसंयोगस्य हि शरीरमनःसंयोगत्वेन न हेतुत्वं येन शरीरत्वप्रवेशः। अपि तु शरीरनिष्ठतया मनःसंयोगत्वेन  समवायावच्छेदकत्वघटितसामानाधिकरण्यं प्रत्यासत्तिः कारणदिशि समवायः कार्यदिशि अवच्छेदकत्वम्। यद्वा संयोगसम्बन्धेन शरीरनिष्ठतया मनस्त्वेन हेतुत्वं कार्यतावच्छेदकसम्बन्धश्चावच्छेदकत्वं, त्वङ्मनोयोगस्य हेतुत्वे त्वक्त्वक्संयोगत्वयोरवच्छेदककोटिप्रवेशस्यावश्यकतया गौरवात्। नच त्वङ्मनोयोगस्यापि त्वङ्मनोयोगत्वेन न हेतुत्वमपि तु वैजात्येन। अतो न त्वक्संयोगत्वयोः प्रवेश इति वाच्यम् तथाप्यतिरिक्तवैजात्यकल्पनामपेक्ष्य मनस्त्वेनैव हेतुताया लघुत्वादिति प्राहुः। तदसत्। स्वापोत्तरं ज्ञानोत्पादप्रसङ्गस्योक्तक्रमेणैव वारणसम्भवात् शरीरमनःसंयोगस्यापि अतिरिक्तकारणत्वे मानाभावादिति सङ्क्षेपः॥ इति&#xA;त्वङ्मनोवादः॥&lt;/p&gt;</description>
    </item>
  </channel>
</rss>
