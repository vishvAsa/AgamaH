<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;कल्याण-प्रस्तुतिः on आगमे विश्वासटिप्पन्यः</title>
    <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/</link>
    <description>Recent content in &#43;कल्याण-प्रस्तुतिः on आगमे विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/index.xml" rel="self" type="application/rss+xml" />
    <item>
      <title>01 मङ्गलाचरणम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/01_mangalAcharaNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/01_mangalAcharaNam/</guid>
      <description>&lt;details&gt;&lt;summary&gt;मूलम् - मङ्गलाचरणम् - 1&lt;/summary&gt;&#xA;&lt;p&gt;निधाय हृदि विश्वेशं विधाय गुरुवन्दनम्।&#xA;बालानां सुखबोधाय क्रियते तर्कसंग्रहः॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 1&lt;/summary&gt;&#xA;&lt;p&gt;मङ्गलाचरणम्, गुरुवन्दनम्, पाठारम्भः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - मङ्गलाचारः&lt;/summary&gt;&#xA;&lt;p&gt;तर्कसंग्रहः&lt;br&gt;&#xA;निधाय हृदि विश्वेशं विधाय गुरुवन्दनम्।&lt;br&gt;&#xA;बालानां सुखबोधाय क्रियते तर्कसंग्रहः।।&lt;br&gt;&#xA;तर्कसंग्रहदीपिका&lt;br&gt;&#xA;विश्वेश्वरं साम्बमूर्तिं प्रणिपत्य गिरां गुरुम्।&lt;br&gt;&#xA;टीकां शिशुहितां कुर्वे तर्कसङ्ग्रहदीपिकाम्।।&lt;br&gt;&#xA;चिकीर्षितस्य ग्रन्थस्य निर्विघ्नपरिसमाप्त्यर्थं शिष्टाचारानुमितश्रुतिबोधितकर्तव्यताकमिष्टदेवतानमस्कारात्मकं मङ्गलं शिष्यशिक्षायै ग्रन्थतो निबध्नंश्चिकीर्षितं  प्रतिजानीते - निधायेति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - मङ्गलकर्तव्यता&lt;/summary&gt;&#xA;&lt;p&gt;ननु मङ्गलस्य समाप्तिसाधनत्वं नास्ति। मङ्गले कृतेऽपि कादम्बर्यादौ निर्विघ्नपरिसमाप्त्यदर्शनात्, मङ्गलाभावेऽपि किरणावल्यादौ समाप्तिदर्शनाच्च अन्वयव्यतिरेकाभ्यां व्यभिचारात् इति चेन्न। कादम्बर्यादौ विघ्नबाहुल्यात्समाप्त्यभावः, किरणावल्यादौ ग्रन्थाद्बहिरेव मङ्गलं कृतम्। अतो न व्यभिचारः।&lt;br&gt;&#xA;ननु मङ्गलस्य कर्तव्यत्वे किं प्रमाणमिति चेन्न, शिष्टाचारानुमितश्रुतेरेव प्रमाणत्वात्। तथाहि - मङ्गलं वेदबोधितकर्तव्यताकम् अलौकिकाविगीतशिष्टाचारविषयत्वात् दर्शादिवत्। भोजनादौ व्यभिचारवारणायालौकिकेति। रात्रिश्राद्धादौ व्यभिचारवारणायाविगीतेति। शिष्टपदं स्पष्टार्थम्, &amp;ldquo;न कुर्यान्निष्फलं कर्म&amp;rdquo; इति जलताडनादेरपि निषिद्धत्वात्।&lt;/p&gt;</description>
    </item>
    <item>
      <title>02 सप्तपदार्थाः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/02_saptapadArthAH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/02_saptapadArthAH/</guid>
      <description>&lt;details&gt;&lt;summary&gt;मूलम् - सप्तपदार्थाः - 2&lt;/summary&gt;&#xA;&lt;p&gt;द्रव्यगुणकर्मसामान्यविशेषसमवायाऽभावाः सप्तपदार्थाः॥ १॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 2&lt;/summary&gt;&#xA;&lt;p&gt;पदार्थपरिगणना, सप्तपदार्थाः, न्यायशास्त्र&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - पदार्थलक्षणम्&lt;/summary&gt;&#xA;&lt;p&gt;द्रव्यगुणकर्मसामान्यविशेषसमवायाभावाः सप्तपदार्थाः।&lt;br&gt;&#xA;पदार्थान्विभजते-द्रव्येति। पदस्यार्थः पदार्थ इति व्युत्पत्त्याऽभिधेयत्वं पदार्थसामान्यलक्षणं लभ्यते।&lt;br&gt;&#xA;ननु विभागादेव सप्तत्वे सिद्धे पुनस्सप्तपदग्रहणं व्यर्थमिति चेन्न, अधिकसंख्याव्यवच्छेदार्थकत्वात्। नन्वतिरिक्तः पदार्थः प्रमितो वा न वा ? नाऽद्यः, प्रमितस्य निषेधायोगात्। न द्वितीयः, प्रतियोगिप्रमितिं विना निषेधानुपपत्तेरिति चेन्न। पदार्थत्वं द्रव्यादिसप्तान्यतमत्वव्याप्यमिति व्यवच्छेदार्थकत्वात्। ननु सप्तान्यतमत्वं सप्तभिन्नभिन्नत्वमिति वक्तव्यम्। एवं च सप्तभिन्नस्यैवाप्रसिद्धत्वात् कथं सप्तान्यतमत्वव्याप्तिनिश्चय इति चेन्न, द्रव्यादिसप्तान्यतमत्वं नाम द्रव्यादिभेदसप्तकाभाववत्त्वम्, अतो दोषविरहात्। एवमग्रेऽपि द्रष्टव्यम्।&lt;/p&gt;</description>
    </item>
    <item>
      <title>03 द्रव्याणि</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/03_dravyANi/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/03_dravyANi/</guid>
      <description>&lt;details&gt;&lt;summary&gt;मूलम् - द्रव्याणि - 3&lt;/summary&gt;&#xA;&lt;p&gt;तत्र द्रव्याणि पृथिव्यप्तेजोवाय्वाकाशाकालदिगात्ममनांसि नवैव॥ २॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 3&lt;/summary&gt;&#xA;&lt;p&gt;द्रव्याणि, नवद्रव्याणि, द्रव्यपरिगणना&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - नवद्रव्याणि&lt;/summary&gt;&#xA;&lt;p&gt;तत्र द्रव्याणि पृथिव्यप्तेजोवाय्वाकाशकालदिगात्ममनांसि नवैव।&lt;br&gt;&#xA;द्रव्यं विभजते-तत्रेति। तत्र द्रव्यादिमध्ये। द्रव्याणि नवैवेत्यन्वयः। कानि तानीत्यत आह-पृथिवीति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - तमसो दशमद्रव्यत्वखण्डनम्&lt;/summary&gt;&#xA;&lt;p&gt;ननु तमसो दशमद्रव्यस्य विद्यमानत्वात्कथं नवैव द्रव्याणीति, तथाहि नीलं तमश्चलतीति अबाधितप्रतीतिबलान्नीलरूपाधारतया क्रियाधारतया च तमसो द्रव्यत्वं तावत्सिद्धम्। तत्र तमसो नाकाशादिपञ्चकेऽन्तर्भावः रूपवत्त्वात्। अत एव न वायौ, स्पर्शाभावात्सदागतिमत्त्वाभावाच्च। नापि तेजसि, भास्वररूपाभावादुष्णस्पर्शाभावाच्च। नापि जले, शीतस्पर्शाभावान्नीलरूपवत्त्वाच्च। नापि पृथिव्यां गन्धाभावात् स्पर्शरहितत्वाच्च। तस्मात्तमो दशमद्रव्यमिति चेन्न। तमसस्तेजोऽभावरूपत्वात्। तथाहि तमो न रूपिद्रव्यम्, आलोकासहकृतचक्षुर्ग्राह्यत्वात् आलोकाभाववत्। रूपिद्रव्यचाक्षुषप्रमायामालोकस्य कारणत्वात्। तस्मात्प्रौढप्रकाशकतेजस्सामान्याभावस्तमः। तत्र नीलं तमश्चलतीति प्रत्ययो भ्रमः। अतो नव द्रव्याणीति सिद्धम्।&lt;/p&gt;</description>
    </item>
    <item>
      <title>04 गुणाः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/04_guNAH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/04_guNAH/</guid>
      <description>&lt;details&gt;&lt;summary&gt;मूलम् - गुणाः - 4&lt;/summary&gt;&#xA;&lt;p&gt;रूपरसगन्धस्पर्शसंख्यापरिमाणपृथक्त्वसंयोगविभागपरत्वापरत्वगुरुत्वद्रवत्वस्неहशब्दबुद्धिसुखदुःखेच्छाद्वेषप्रयत्नधर्माधर्मसंस्काराश्चतुर्विंशतिर्गुणाः॥ ३॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 4&lt;/summary&gt;&#xA;&lt;p&gt;गुणाः, चतुर्विंशतिगुणाः, द्रव्यगुणाः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - गुणविभागः&lt;/summary&gt;&#xA;&lt;p&gt;गुणान् विभजते – रूपेति। द्रव्यकर्मभिन्नत्वे सति सामान्यवान् गुणः,  गुणत्वजातिमान्वा। ननु लघुत्वमृदुत्वकठिनत्वादीनां विद्यमानत्वात्कथं चतुर्विंशतिर्गुणा इति चेन्न। लघुत्वस्य गुरुत्वाभावरूपत्वात्, मृदुत्वकठिनत्वयोरवयवसंयोगविशेषरूपत्वात्।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;कुरुगण्टि-श्रीनिवास-दीपिका-सर्वस्वम् - चतुर्विंशतिगुणाः&lt;/summary&gt;&#xA;&lt;p&gt;रूपरसगन्धस्पर्शसंख्यापरिमाणपृथक्त्वसंयोगविभागपरत्वापरत्वगुरुत्वद्रवत्वस्नेहशब्दबुद्धिसुखदुःखेच्छाद्वेषप्रयत्नधर्माधर्मसंस्काराः चतुर्विंशतिः गुणाः।&lt;br&gt;&#xA;गुणान् विभजते रूपेति, अन्वयक्रमः पूर्ववत्, अखण्‍डशाब्दबोधस्तु- रूपत्वरसत्वगन्धत्वस्पर्शत्वसंख्यात्वपरिमाणत्वपृथक्त्वत्वसंयोगत्वविभागत्वपरत्वत्वापरत्वत्वगुरुत्वत्वद्रवत्वत्वस्नेहत्वशब्दत्वबुद्धित्वसुखत्वदुःखत्वेच्छात्वद्वेषत्वप्रयत्नत्वधर्मत्वाधर्मत्वसंस्कारत्वरूपविभाजकधर्मचतुर्विंशत्यन्यतमवन्तो गुणा इति। अत्रापि चतुर्विंशतिपदं लघुत्वमृदुत्वाद्यतिरिक्तगुणव्यवच्छेदार्थमेवेति ज्ञेयम्।&lt;/p&gt;&#xA;&lt;/details&gt;</description>
    </item>
    <item>
      <title>05 कर्माणि</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/05_karmANi/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/05_karmANi/</guid>
      <description>&lt;details&gt;&lt;summary&gt;मूलम् - कर्माणि - 5&lt;/summary&gt;&#xA;&lt;p&gt;उत्क्षेपणापक्षेपणाकुञ्चनप्रसारणगमनानि पञ्च कर्माणि॥ ४॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 5&lt;/summary&gt;&#xA;&lt;p&gt;कर्म, पञ्चकर्माणि, द्रव्यकर्म&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - कर्माणि&lt;/summary&gt;&#xA;&lt;p&gt;उत्क्षेपणापक्षेपणाऽऽकुञ्चनप्रसारणगमनानि पञ्च कर्माणि।&lt;br&gt;&#xA;कर्म विभजते- उत्क्षेपणेति। संयोगभिन्नत्वे सति संयोगासमवायिकारणं कर्म, कर्मत्वजातिमद्वा। भ्रमणादीनामपि गमनेऽन्तर्भावात् न पञ्चत्वविरोधः।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;कुरुगण्टि-श्रीनिवास-दीपिका-सर्वस्वम् - कर्मविभागः&lt;/summary&gt;&#xA;&lt;p&gt;उत्क्षेपणापक्षेपणाकुञ्चनप्रसारणगमनानि पञ्च कर्माणि।&lt;br&gt;&#xA;कर्म विभजते उत्क्षेपणेति। उत्क्षेपणत्वापक्षेपणत्वाकुञ्चनत्वप्रसारणत्वगमनत्वरूपविभाजकधर्मपञ्चकान्यतमवन्ति कर्माणीति शाब्दबोधः। पञ्चपदम् उत्क्षेपणाद्यतिरिक्तकर्मव्यवच्छेदार्थमेव,  अन्वयक्रमः  पूर्ववदेव।।&lt;/p&gt;&#xA;&lt;/details&gt;</description>
    </item>
    <item>
      <title>06 सामान्यम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/06_sAmAnyam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/06_sAmAnyam/</guid>
      <description>&lt;details&gt;&lt;summary&gt;मूलम् - सामान्यम् - 6&lt;/summary&gt;&#xA;&lt;p&gt;परमपरं चेति द्विविधं सामान्यम्॥ ५॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 6&lt;/summary&gt;&#xA;&lt;p&gt;सामान्य, द्विविधसामान्य, पदार्थ&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - सामान्यः&lt;/summary&gt;&#xA;&lt;p&gt;परमपरं चेति द्विविधं सामान्यम्।&lt;br&gt;&#xA;सामान्यं विभजते – परमिति। नित्यत्वे सति अनेकसमवेतत्वं सामान्यलक्षणम्। परमधिकदेशवृत्ति। अपरं न्यूनदेशवृत्ति। सामान्यादिचतुष्टये जातिर्नास्ति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - [No title]&lt;/summary&gt;&#xA;&lt;p&gt;पृथिव्यप्तेजोवायुषु पृथिवीत्वम्, अप्त्वम्, तेजस्त्वम्, वायुत्वं च तत्तदसाधारणगुणकारणतावच्छेदकतया सिद्ध्यति। गन्धसमवायिकारणं पृथिवी इति सिद्धान्तः। एवञ्च पृथिवीनिष्ठा गन्धसमवायिकारणता किञ्चिद्धर्मावच्छिन्ना, कारणतात्वात्, या या कारणता, सा किञ्चिद्धर्मावच्छिन्ना, यथा दण्डनिष्ठा घटकारणता दण्डत्वावच्छिन्ना इति सामान्यमुखव्याप्त्या पृथिवीत्वादितत्तद्धर्माणां सिद्धौ, सिद्ध्यतो धर्मस्य नित्यत्वे एकत्वे च लाघवम् इति लाघवतर्कवशात् पृथिवीत्वादीनां नित्यत्वम्, एकत्वं च सिद्ध्यति। ततश्च पृथिवीत्वादेः नित्यत्वे सति, एकत्वे सति, अनेकानुगतत्वरूपजातिलक्षणाक्रान्तत्वात् पृथिवीत्वादीनां जातित्वं सिद्ध्यति। एवमेव अप्त्व-तेजस्त्व-वायुत्वानामपि जातित्वसिद्धिर्ज्ञेया। परन्तु शब्दसमवायिकारणतावच्छेदकतया सिद्धस्य आकाशत्वस्य जातित्वं नाङ्गीक्रियते। कुतः? इति प्रश्ने, आकाशस्यैकत्वेन जातिलक्षणान्तर्गतानेकानुगतत्वरूपविशेषणाभावात्। अनेकानामनुगतव्यवहारार्थं खलु जातिरङ्गीकृता, आकाशस्य एकत्वेन तादृशव्यवहाराभावात्, तन्न जातिरिति भावः, किन्तु शब्दसमवायिकारणत्वम्। अथवा अखण्डोपाधिः। तथा च एकव्यक्तिवृत्तिधर्मो न जातिरित्युक्तं भवति। तेन एकव्यक्तिवृत्तित्वम् आकाशत्वादीनां जातित्वे बाधकमिति सिद्धम्। एवं जातित्वबाधकानि कानि ? इति जिज्ञासायां न्यायाचार्यैरुदयनैः किरणावल्यां जातिबाधककारणानि संगृहीतानि।&lt;br&gt;&#xA;व्यक्तेरभेदस्तुल्यत्वं संकरोऽथानवस्थितिः।&lt;br&gt;&#xA;रूपहानिरसंबन्धो जातिबाधकसंग्रहः। इति॥&lt;br&gt;&#xA;(१) व्यक्तेरभेदः (२) तुल्यत्वम् (३) संकरः (४) अनवस्थितिः (५) रूपहानिः (६)असम्बन्धः इत्येतानि जातिबाधकानि इति यथाश्रुतार्थः। जाति इति पदं जातित्वजातिमत्त्वान्यतरपरं विषयानुरोधेन। आद्यत्रयं जातित्वबाधकम्, अनन्तत्रयं जातिमत्त्वबाधकम् इति विवेकः। तथा हि-&lt;br&gt;&#xA;(१) व्यक्तेरभेदः - स्वाश्रयव्यक्तेः अभेदः - एकत्वम्, स्वस्य जातित्वे बाधकम्। यथा-आकाशत्वम्। स्वम् - आकाशत्वम्, तस्य आश्रयः आकाशः। स चैक एव। अत आकाशत्वं न जातिः। एवमेव कालत्वम्, दिक्त्वं च न जातिः।&lt;br&gt;&#xA;(२) तुल्यत्वम्- समानव्यक्तिवृत्तित्वम्, समनियतत्वम् इत्यर्थः। यथा घटत्वं यदा जातिः, तदा कुम्भत्वम्, कलशत्वं वा जातिर्न वा इति प्रश्ने, यावत्सु घटत्वं वर्तते तावत्स्वपि कलशत्वं कुम्भत्वं च वर्तत एव। अतश्च समनियतानां भेदे प्रमाणाभावात् कलशत्वादिकं घटत्वापेक्षयातिरिक्ता जातिर्न भवति॥&lt;br&gt;&#xA;(३) संकरः- सांकर्यम्। परस्परासमानधिकरणयोरेकत्र समावेशः। यथा भूतत्वमूर्तत्वे। भूतत्वं हि पृथिव्यप्तेजोवायुषु वर्तते। मूर्तत्वञ्च पृथिव्यप्तेजोवायुमनस्सु वर्तते। मनसि भूतत्वं नास्ति, भूतत्वं हि बहिरिन्द्रियग्राह्यविशेषगुणवत्त्वम्। मनसि न कोऽपि विशेषगुणोऽस्ति। आकाशे मूर्तत्वं नास्ति, मूर्तत्वं हि परिच्छिन्नपरिणामवत्त्वम्। तच्चापरिच्छिन्ने विभावाकाशे कथं स्यात्? एवञ्च तावुभौ परस्परासमानाधिकरणधर्मौ। तौ च पृथिव्यादिचतुष्टये वर्तेते। अतस्तौ जाती न भवत इति प्राचीनाः। नवीनास्तु साङ्कर्यस्य जातित्वबाधकत्वे प्रमाणाभावात् उभावपि जाती भवत एवेति वदन्ति। वस्तुतस्तु वर्णाश्रमनाशनार्थमेव सदा यतमानानां नव्यबौद्धानामेवायं वादः। एकस्मिन्नेव वृक्षत्वशिंशपात्वयोः, तथा प्राणित्वगर्दभत्वादेश्च समावेशदर्शनात्, वर्णाश्रमसाङ्कर्यमपि न दोष इति मन्यन्ते ते। परन्तु वृक्षत्वशिंशपात्वादीनां व्याप्यव्यापकभावापन्नत्वेन, द्रव्यत्वपृथिवीत्वघटत्वादीनामिवैकत्र समावेशो न दुष्यति। व्याप्यव्यापकभावानापन्नानां तु एकत्र समावेशे साङ्कर्यं दोष एव। यथा अश्वत्वगर्दभत्वयोः समावेशे, अश्वगर्दभाभ्यां जाते प्राणिनि का जातिः स्यादिति वक्तव्यम्। तस्य तु अश्वतरः, अश्वतरीत्येव व्यवहारः। तयोस्तु संततिर्न भवतीति प्रसिद्धम्। स्वगर्भोऽश्वतरीमिव इति श्रीरामायणम्। किं बहुना ! आम्रादिवृक्षसस्यादिजातयः साङ्कर्यं नानुमन्यन्त इति नवीनाः सस्यविज्ञानिनोऽपि वदन्ति। एवमेव गर्दभयोन्यामश्वाज्जाता अश्वतरी यदि गर्भिणी भवति, तदा सा म्रियत एव न सूते। अतो जातिसांकर्यं महान् दोष एवेति नवीनविज्ञानसिद्धमित्यवधार्यम्। भगवद्गीतायां प्रथमाध्याये सङ्करो नरकायैव इत्यादिना साङ्कर्यस्य महादोषत्वं विस्तरेण वर्णितम्। अतो नवीनानामदोषत्ववर्णनं परमसाहसमेवेत्यलम्।&lt;br&gt;&#xA;(४) अनवस्थिति: - अनवस्थेत्यर्थः। गवि गोत्ववत्, गोत्वे गोत्वत्वं जातिरङ्गीक्रियते यदि, तर्हि गोत्वत्वेऽपि गोत्वत्वत्वं जातिः स्यात्। अतोऽप्रामाणिकानन्तातिरिक्तकल्पनापरम्परारूपानवस्थाप्रसङ्गात्, गोत्वत्वं न जातिः, किन्तु गवेतरासमवेतत्वे सति निखिलगोसमवेतत्वमेव। अननुगततद्व्यक्तित्वादावतिव्याप्तिवारणाय निखिलगोसमवेतत्वम् इति। प्राणित्वादावतिव्याप्तिवारणाय गवेतरासमवेतत्वमिति।&lt;br&gt;&#xA;(५) रूपहानिः - स्वरूपहानिः, विशेषत्वस्य जातित्वे बाधिका। विशेषा हि स्वतो व्यावृत्ताः, अन्यथाऽनवस्थापत्तिः। एवञ्च तत्र व्यावर्तकधर्मान्तरापेक्षा नास्त्येवेति विशेषत्वं न जातिः। किन्तु विशेष एव तत् अथवा अखण्डोपाधिः। अत एव निर्विशेषो विशेषः इति गाथा प्रवृत्ता। न तावता निर्विशेषवस्तुसिद्धिः। प्रमेयत्वपदार्थत्वादिधर्माणामनिवारणात्॥&lt;br&gt;&#xA;(६) असंबन्ध: - समवायाभावः। स च समवायत्वस्य जातित्वे बाधकः। समवायत्वस्य जातित्वे, तस्य समवायेन कः संबन्ध: ? न तावत् संयोगः, संयोगस्य गुणत्वेन द्रव्यभिन्ने असंभवात्। न चापि समवायः, तस्य स्वरूपत्वेनातिरिक्तत्वासंभवात्। न च स्वरूपमेव, तस्य समवायरूपाधिकरणानतिरेकात्। किं तर्हि ? समवाय एव सः, नातिरिक्तः। तर्हि समवायत्वं समवायश्चेति पर्यायौ भवेताम्। तर्हि किं रूपं तदिति चेत्, नित्यसंबन्धत्वमेव तत्। अतश्च सखण्डोपाधिविशेषः, तत्पदप्रवृत्तिनिमित्ततया सिद्धस्सः। अतः समवायत्वं न जातिः।&lt;br&gt;&#xA;एवम् अभावत्वमपि समवायाभावात् न जातिरिति वदन्ति। किन्तु अभावो न पदार्थः, अपि तु वाक्यार्थः। न हि प्रतियोगिनमन्तरा अभावो व्यवहर्तुं शक्यः। अभावपदे श्रुते हि कस्य ? इति प्रश्नोऽनिवार्यः। घटस्य इत्युक्ते घटाभावः खलु सः। अतश्च पदार्थद्वयरूपत्वात्, अर्थसमाजरूप एव सः, नीलघटादिवत्। अतोऽभावस्यैव तादृशत्वे अभावत्वमपि नाखण्डः पदार्थः कश्चित्, किन्तु अर्थसमाज एव॥&lt;/p&gt;</description>
    </item>
    <item>
      <title>07 विशेषाः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/07_visheShAH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/07_visheShAH/</guid>
      <description>&lt;details&gt;&lt;summary&gt;मूलम् - विशेषाः - 7&lt;/summary&gt;&#xA;&lt;p&gt;नित्यद्रव्यवृत्तयो विशेषास्त्वनन्ता एव॥ ६॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 7&lt;/summary&gt;&#xA;&lt;p&gt;विशेषाः, नित्यद्रव्यविशेषाः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - विशेषाः&lt;/summary&gt;&#xA;&lt;p&gt;नित्यद्रव्यवृत्तयो विशेषास्त्वनन्ता एव।&lt;br&gt;&#xA;विशेषं विभजते - नित्येति। पृथिव्यादिचतुष्टयपरमाणवः आकाशादिपञ्चकं च नित्यद्रव्याणि।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - विशेषाभावसमवायव्यविधानम्&lt;/summary&gt;&#xA;&lt;p&gt;नित्यद्रव्यवृत्तयो विशेषास्त्वनन्ता एव।&lt;br&gt;&#xA;विशेषं वर्णयति - नित्येत्यादि। नित्यद्रव्याणि पृथिव्यादिचतुष्टयपरमाणवः, आकाशकालदिगात्ममनांसि च। एतेषां परस्परं भेदो विशेषादेव सिद्ध्यतीति तन्निरूपणे वक्ष्यामः। परमाणूनां जीवात्मनां मनसां चानन्तत्वात् तद्वृत्तयो विशेषा अप्यनन्ता एव। यद्यपि पृथिवीव्यतिरिक्तजलादिपरमाणूनां रूपरसस्पर्शा नित्याः, एकत्वसंख्यापि नित्या, सामान्यमपि नित्यम्, अथापि विशेषस्तु नित्यद्रव्यमात्रवृत्तिः, न गुणादिवृत्तिरित्येतत् विशेषनिरूपणे प्रदर्शयिष्यते*।&lt;br&gt;&#xA;टिप्पणी&lt;br&gt;&#xA;*ननु ‘नित्यद्रव्यवृत्तयः&amp;rsquo; इत्यत्र द्रव्यपदं किमर्थं? परमाणुवदेव नित्यगुणा अपि निरवयवाः किल! तर्हि नित्यानां परमाणुगतगुणानां कथं भेदसिद्धिरिति चेत्; विशेषवशात् परमाणूनां परस्परभेदसिद्धौ तत्तद्गतगुणानामाश्रयभेदादेव सिद्ध्यति। शुक्लनीलादिगुणा हि भिन्ना तथैव प्रत्यक्षसिद्धाः। भिन्नयोः शुक्लपटयोर्वर्तमानयोः शुक्लरूपयोः तदाश्रयपटभेदादेव भेदः। निरवयवे द्रव्ये कारणाभावात् भेदः कथं सिद्धः? इति प्रश्न इत्यतः विशेषाः नित्यद्रव्यवृत्तयः, न तु नित्यगुणादिवृत्तय इति ज्ञेयम्।&lt;br&gt;&#xA;समवायस्त्वेक एव।&lt;br&gt;&#xA;समवायस्वरूपं वक्ति- समवाय इति। अयुतसिद्धानां संबन्धस्समवायः। अवयवावयविनौ, गुणगुणिनौ, क्रियाक्रियावन्तौ, जातिव्यक्तौ, विशेषनित्यद्रव्ये चायुतसिद्धाः, परस्परं पृथक्कर्तुं न शक्यन्ते। अवयविनः पटात् यदि तन्तवः पृथक् क्रियेरन्, तर्हि पटो न शिष्येत। अतस्तन्तुपटौ अयुतसिद्धौ। एवमेव गुणिनो द्रव्यात् गुणा रूपादयो न पृथक्कर्तुं शक्याः। तावता न तयोरभेदः, ‘गुणः, गुणी&amp;rsquo; इत्यादिभिन्नपदव्यवहारात्। उभयोरभेदे हि &amp;lsquo;गुणी&amp;rsquo; इति मतुबर्थकप्रत्ययो न स्यात्। नह्यविद्यमानस्यार्थस्य कृते भगवान् पाणिनिः प्रत्ययं विदध्यात्। अतस्तयोर्भेद आवश्यकः। भेदे सति संबन्ध आवश्यकः, मतुप्प्रत्ययस्य संबन्धार्थकत्वात्। भिन्नयोर्हि संबन्धमन्तरा विशिष्टप्रतीतिर्न स्यात्। अतः पृथक् कर्तुमशक्यत्वेऽपि तयोस्संबन्ध आवश्यकः। स एव समवाय इत्युच्यते। स तु नित्यः, एकश्च। कुत एतदिति समवायनिरूपणे वक्ष्यते।&lt;br&gt;&#xA;अभावश्चतुर्विधः। प्रागभावः प्रध्वंसाभावोऽत्यन्ताभावोऽन्योन्याभावश्चेति।&lt;br&gt;&#xA;*अभावं विभजते- अभाव इति। न भावः = अभाव इति विग्रहः। अभावः ‘नञ्’पदजन्यप्रतीतिविषयः। ‘अस्ति&amp;rsquo; इति प्रतीतेः यथा कश्चन विषय आवश्यकः तथा &amp;lsquo;नास्ति&amp;rsquo; इति प्रतीतेरपि कश्चन विषय आवश्यकः। स एवाभाव इत्युच्यते। अभावव्यवहारस्य चतुर्धा दर्शनात् तदर्थभूतोऽभावोऽपि चतुर्विधः। &amp;lsquo;भूतले घटो न&amp;rsquo; इत्येका प्रतीतिः, &amp;lsquo;घटः पटो न’ इत्यपरा। आद्यप्रतीत्या सिद्धोऽभावोऽत्यन्ताभाव इत्युच्यते। द्वितीयप्रतीत्या सिद्धस्तु अन्योन्याभाव इत्युच्यते। एवमेव घटोत्पत्तेः प्राक् &amp;lsquo;घटो नास्ति&amp;rsquo; इति प्रतीत्या घटोत्पत्तेः पूर्वं प्रागभावसिद्धिः। एवं घटस्य नाशानन्तरमपि &amp;lsquo;घटो नास्ति इति प्रतीतेस्सत्त्वात् प्रध्वंसाभावः सिद्ध्यति। अतोऽभावश्चतुर्विधः।&lt;br&gt;&#xA;टिप्पणी&lt;br&gt;&#xA;*ननु पदानि चतुर्विधानि, अतः पदार्थोऽपि चतुर्विध एवेत्युक्तमुपक्रमे। नञा अभावो बोध्यते लोके। नञ् च न पदम्, किन्त्वव्ययम्। अव्ययानां सूचकत्वमेव, न वाचकत्वमित्यभिज्ञाः। ‘भूतले घटोऽस्ति किम्?&amp;rsquo; इति प्रश्ने, &amp;lsquo;न&amp;rsquo; इत्येव प्रत्युत्तरदानेऽपि, तस्य &amp;lsquo;भूतले घटो नास्ति&amp;rsquo; इत्येवार्थः। अतः नञः केवलस्य अर्थधीजनकत्वं नास्तीत्येवाभिज्ञाः। अभावः न पदार्थः, किन्तु वाक्यार्थः, अर्थसमाजरूप एव। अत एव &amp;lsquo;द्रव्यगुणकर्मसामान्यविशेषसमवायानां पदार्थानां&amp;rsquo; (वै.सू.१-१-४) इत्येव निर्देशः कृतः। एषु च द्रव्यगुणकर्मसामान्यानि सर्वव्यवहारविषयाः, समवायविशेषौ तु शास्त्रीयव्यवहारविषयौ। ननु उपरि अभावनिरूपणदर्शनात् सोऽपि संमत इति कुतो न स्यादिति चेत्; वाक्यार्थत्वेनैव तस्य निरूपणात्। अभाव एव नास्तीति न ह्युच्यते, किन्तु स न पदार्थः, किन्तु वाक्यार्थ इत्येवोच्यते। अत एव समवायानन्तरं स न निरूपितः, मध्ये प्रसङ्गादेव।&lt;br&gt;&#xA;अभावस्य चतुर्विधत्वेऽपि, नञः नियतः प्रयोगः अत्यन्ताभावे, अन्योन्याभाव एव। प्रागभावस्तु भविष्यतीति प्रतीतिसिद्धः, प्रध्वंसाभावस्तु नष्ट इति प्रतीतिसिद्धः। &amp;lsquo;पश्चाच्छब्दो नास्तिपर्यायः&amp;rsquo; इति न्यायेन तयोः नास्तीति व्यवहारः अनन्तरकालिकः, आर्थिकः। अत एव प्रागभावप्रध्वंसाभावौ तत्तत्समवायकारणवर्तिनौ इत्यभिप्रयन्ति। केवलभूतलादौ ‘भविष्यति’ ‘नष्टः&amp;rsquo; इति व्यवहारौ न भवतः। उपादानभूततन्तुकपालादेर्दर्शन एव तथा प्रतीतेरवकाशः। ‘चैत्रोऽत्रेदानीं भविष्यति&amp;rsquo; इत्यादिव्यवहारस्तु तदागमनविषयकः न चैत्रविषयकः। अत एव प्रागभावानङ्गीकारे; पटादेरुत्पत्त्यनन्तरं सामग्र्याः तत्र सत्त्वात् उत्पन्नस्य पुनरुत्पत्तिप्रसङ्गः इति भिया प्रागभावसिद्धिरित्यपि न क्षोदक्षमम्, तत्र तत्पटप्रागभावनाशादिति यथोच्यते, तदपेक्षया, तत्र तदुपादानकारणस्याभावादित्येव समीचीनमुत्तरम्। सन्त्येव खलु तत्र तन्तव इति चेत्, तन्तवः पटाधिकरणत्वेन सन्ति, न तु पृथक्। अतश्च तत्रस्थः पट एव पुनः स्वोत्पत्तौ प्रतिबन्धक इत्यपि सुवचम्। एवञ्च प्रागभावः पूर्वावस्थारूपः। प्रध्वंसाभावश्चोत्तरावस्थारूपः इति प्राचीनाः। अन्योन्याभावस्तु परस्परव्यावृत्तिरूपः। अत्यन्ताभाव एव लोके सर्वत्रेदानीमभावव्यवहारे वर्तते। अधिकं तु शास्त्रान्तरकथेत्यलं विस्तरेण।&lt;br&gt;&#xA;अभावाभावस्तु प्रथमाभावप्रतियोगिस्वरूपः। अतो घटाभावाभावः घट एव। एवं भेदाभावः भेदप्रतियोगितावच्छेदकरूपः। यथा गोभेदः गोभिन्ने महिषादौ वर्तते। गोभेदाभावश्च गोमात्रे वर्तते। अत एव सः गोत्वरूपः, गोत्वं हि गव्येव वर्तते। अतो गोभेदाभावः न गोत्वातिरिक्तः इत्याद्यपि ज्ञेयम्।&lt;br&gt;&#xA;अत एव ध्वंसप्रागभावाधिकरणे नात्यन्ताभाव इति प्राचां मतम्। तन्न - तथा सति पञ्चरक्तस्थले (रक्तम्, श्यामम्, रक्तम्, श्यामम्, रक्तम् इत्येवं क्रमेण क्वचिद्धटे रूपपरावृत्तिः, तत्र) मध्ये रक्ततादशायां भाविरक्तप्रागभावस्य प्रथमरक्तध्वंसस्यापि सत्त्वात् रक्तं नास्तीति प्रतीत्यापत्तिः ध्वंसप्रागभावाधिकरणेऽत्यन्ताभावाङ्गीकारे तु, अत्यन्ताभावस्य सामान्यधर्मावच्छिन्नप्रतियोगिताकत्वेन, मध्ये रक्ततादशायां प्रतियोगिनःसत्त्वेन, एकघटसत्त्वेऽपि घटात्यन्ताभावप्रतीत्यसंभववदुपपद्यते इत्यादिनवीनमतं न साधीयः। प्रागभावस्य ‘भविष्यति&amp;rsquo; इति प्रतीतिमात्रविषयत्त्वात्, नास्तीति प्रतीत्यविषयत्वात्। कथञ्चिदङ्गीकारेऽपि तस्य भाविरक्तमात्रविषयत्वेन निर्वाहसंभवात्। प्रागभावस्या- नादित्वप्रवादोऽपि उपादानपरंपराया आपरमाण्वनुवर्तमानतया संगच्छते। एवं प्रध्वंसाभावेऽपि उक्तं सर्वं समानम्।&lt;br&gt;&#xA;टिप्पणी&lt;/p&gt;</description>
    </item>
    <item>
      <title>08 समवायः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/08_samavAyaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/08_samavAyaH/</guid>
      <description>&lt;details&gt;&lt;summary&gt;मूलम् - समवायः - 8&lt;/summary&gt;&#xA;&lt;p&gt;समवायस्त्वेक एव॥ ७॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 8&lt;/summary&gt;&#xA;&lt;p&gt;समवायः, नित्यसंबन्धः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - समवायः&lt;/summary&gt;&#xA;&lt;p&gt;समवायस्त्वेक एव।&lt;br&gt;&#xA;समवायस्य भेदो नास्तीत्याह - समवायस्त्विति।&lt;/p&gt;&#xA;&lt;/details&gt;</description>
    </item>
    <item>
      <title>09 अभावाः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/09_abhAvAH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/09_abhAvAH/</guid>
      <description>&lt;details&gt;&lt;summary&gt;मूलम् - अभावाः - 9&lt;/summary&gt;&#xA;&lt;p&gt;अभावश्चतुर्विधः प्रागभावः प्रध्वंसाभावोऽत्यन्ताभावोऽन्योन्याभावश्चेति॥ ८॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 9&lt;/summary&gt;&#xA;&lt;p&gt;अभावः, चतुर्विधाभावः, पदार्थ&lt;/p&gt;&#xA;&lt;/details&gt;</description>
    </item>
    <item>
      <title>10 पृथिवी</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/10_pRthivI/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/10_pRthivI/</guid>
      <description>&lt;details&gt;&lt;summary&gt;मूलम् - पृथिवी - 10&lt;/summary&gt;&#xA;&lt;p&gt;तत्र गन्धवती पृथिवी। सा द्विविधा नित्याऽनित्या च। नित्या परमाणुरूपा। अनित्या कार्यरूपा। पुनस्त्रिविधा शरीरेन्द्रियविषयभेदात्। शरीरमस्मदादीनाम्। इन्द्रियं गन्धग्राहकं घ्राणं नासाग्रवर्ति। विषयो मृत्पाषाणादिः॥ ९॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 10&lt;/summary&gt;&#xA;&lt;p&gt;पृथिवी, द्रव्यस्वरूपम्, नित्यत्वम्, इन्द्रियविषयभेदः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - पृथिवीलक्षणम्&lt;/summary&gt;&#xA;&lt;p&gt;तत्रोद्देशक्रमानुसारात्प्रथमं पृथिव्या लक्षणमाह - तत्रेति। नाम्ना पदार्थसंकीर्तनमुद्देशः। उद्देशक्रमे च सर्वत्रेच्छैव नियामिका।&lt;br&gt;&#xA;ननु सुरभ्यसुरभ्यवयवारब्धद्रव्ये परस्परविरोधेन गन्धानुत्पादादव्याप्तिः। न च तत्र गन्धप्रतीत्यनुपपत्तिरिति वाच्यम्। अवयवगन्धस्वैव तत्र प्रतीतिसंभवेन चित्रगन्धानङ्गीकारात्। किञ्च उत्पन्नविनष्टघटादावव्याप्तिरिति चेन्न। गन्धसमानाधिकरणद्रव्यत्वापरजातिमत्त्वस्य विवक्षितत्वात्। ननु जलादावपि गन्धप्रतीतेरतिव्याप्तिरिति चेन्न। अन्वयव्यतिरेकाभ्यां पृथिवीगन्धस्यैव तत्र भानाङ्गीकारात्। ननु कालस्य सर्वाधारतया सर्वेषां लक्षणानां कालेऽतिव्याप्तिरिति चेन्न। सर्वाधारताप्रयोजकभिन्नसंबन्धेन लक्षणत्वस्य विवक्षितत्वात्। पृथिवीं विभजते - सा द्विविधेति। नित्यत्वं ध्वंसाप्रतियोगित्वम्। अनित्यत्वं ध्वंसप्रतियोगित्वम्। प्रकारान्तरेण विभजते-पुनरिति। आत्मनो भोगायतनं शरीरम्। यदवच्छिन्नात्मनि भोगो जायते तद्भोगायतनम्। सुखदुःखान्यतरसाक्षात्कारो भोगः। शब्देतरोद्भूतविशेषगुणानाश्रयत्वे सति ज्ञानकारणमनस्संयोगाश्रयत्वमिन्द्रियत्वम्। शरीरेन्द्रियभिन्नो विषयः। एवं च गन्धवच्छरीरं पार्थिवशरीरम्, गन्धवदिन्द्रियं पार्थिवेन्द्रियम्, गन्धवान्विषयः पार्थिवविषयः इति तत्तल्लक्षणं बोध्यम्। पार्थिवशरीरं दर्शयति - शरीरमिति। पार्थिवेन्द्रियं दर्शयति - इन्द्रियमिति। गन्धग्राहकमिति प्रयोजनम्। घ्राणमिति संज्ञा। नासाग्रेत्याश्रयोक्तिः। एवमुत्तरत्र ज्ञेयम्। पार्थिवविषयं दर्शयति - मृत्पाषाणादिरिति।&lt;/p&gt;</description>
    </item>
    <item>
      <title>11 आपः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/11_ApaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/11_ApaH/</guid>
      <description>&lt;details&gt;&lt;summary&gt;मूलम् - आपः - 11&lt;/summary&gt;&#xA;&lt;p&gt;शीतस्पर्शवत्यः आपः। ता द्विविधाः नित्या अनित्याश्च। नित्याः परमाणुरूपाः। अनित्याः कार्यरूपाः। पुनस्त्रिविधाः शरीरेन्द्रियविषयभेदात्। शरीरं वरुणलोके। इन्द्रियं रसग्राहकं रसनं जिह्वाग्रवर्ति। विषयः सरित्समुद्रादिः॥ १०॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 11&lt;/summary&gt;&#xA;&lt;p&gt;आपः, द्रव्यस्वरूपम्, नित्यत्वम्, इन्द्रियविषयभेदः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - आपः&lt;/summary&gt;&#xA;&lt;p&gt;अपां लक्षणमाह- शीतेति। उत्पन्नविनष्टजलेऽव्याप्तिवारणाय शीतस्पर्शसमानाधिकरणद्रव्यत्वापरजातिमत्त्वं विवक्षितम्। शीतं शिलातलमित्यादौ जलसंबन्धादेव शीतस्पर्शभानमिति नातिव्याप्तिः। अन्यत्सर्वं पूर्वरीत्या व्याख्येयम्।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - आप्त्वम्&lt;/summary&gt;&#xA;&lt;p&gt;शीतस्पर्शवत्य आपः। ताश्च द्विविधाः। नित्या अनित्याश्चेति। नित्याः परमाणुरूपाः। अनित्याः कार्यरूपाः। पुनस्त्रिविधाः शरीरेन्द्रियविषयभेदात्। शरीरं वरुणलोके। इन्द्रियं रसग्राहकं रसनम्। तच्च जिह्वाग्रवर्ति। विषयः सरित्समुद्रादिः।&lt;br&gt;&#xA;आलोक-व्याख्या&lt;br&gt;&#xA;अपां लक्षणमाह शीतस्पर्शवत्य इति। अप्शब्दो नित्यं बहुवचनान्तः। शीतस्पर्श आसु अस्तीति शीतस्पर्शवत्यः। &amp;lsquo;आसु&amp;rsquo; इत्यत्र &amp;lsquo;इदं&amp;rsquo; शब्दस्य जलमर्थः। सप्तम्या अधिकरणत्वमर्थः। प्रकृत्यर्थस्य जलस्य सप्तम्यर्थाधिकरणतायामाधेयतासम्बन्धेनान्वयः। तथा च जलनिष्ठाधिकरणता। &amp;lsquo;अस्ति&amp;rsquo; इत्यत्र अस् धातोराधेयत्वमर्थः। आख्यातस्याश्रयत्वमर्थः। सप्तम्यर्थाधिकरणताया निरूपितत्वसम्बन्धेन &amp;lsquo;अस्&amp;rsquo; धात्वर्थाधेयतायामन्वयः। आश्रयत्वस्य शीतस्पर्शेऽन्वयः। तथा च जलनिष्ठाधिकरणता- निरूपिताधेयताश्रयः शीतस्पर्श इति विग्रहवाक्यबोधः।&lt;br&gt;&#xA;&amp;lsquo;अन्यपदार्थप्रधानसमासादिवृत्तिस्थले&amp;rsquo; इत्यादिपूर्वोक्तनियमानुरोधेन शीतस्पर्शवत्य इति तद्धितवृत्तौ पूर्वं विशेषणभूतं जलम् इदानीं विशेष्यं भवति। पूर्वं विशेष्यभूतः शीतस्पर्श इदानीं विशेषणं भवति। तथा च- शीतस्पर्शनिष्ठाधेयतानिरूपिताधिकरणताश्रयो जलमिति बोधः। शीतस्पर्शनिष्ठाधेयतानिरूपिताधिकरणत्वं जलस्य लक्षणम्। अस्य लक्षणस्य कासारादिजले समन्वयः। शीतस्पर्शनिष्ठाधेयता केति चेत्, &amp;lsquo;शीतं कासारजलम्&amp;rsquo; इति प्रतीतिसिद्धा शीतस्पर्शनिष्ठाधेयता। तादृशाधेयतानिरूपिताधिकरणत्वं कासारादिजले वर्तत इति लक्षणसमन्वयः।।&lt;br&gt;&#xA;नन्वेवं सति एतल्लक्षणस्य कालादावतिव्याप्तिः। कालस्य सर्वाधारत्वात् &amp;lsquo;इदानीं शीतं जलम्&amp;rsquo; इति प्रतीतेः प्रामाणिकत्वात् शीतस्पर्शनिष्ठाधेयता- निरूपिताधिकरणत्वं कालेऽपि वर्तत इत्यतिव्याप्तिः। एवं पृथिव्यामप्यतिव्याप्तिः। कथमिति चेत् - ‘शीतं शिलातलम्&amp;rsquo; इति प्रतीतेः हेमन्तादावनुभवसिद्धत्वात् शीतस्पर्शनिष्ठाधेयतानिरूपिताधिकरणत्वं शिलातलरूपपृथिव्यां वर्तत इत्यलक्ष्ये लक्षणस्य सत्त्वात् अतिव्याप्तिरिति चेत्, न। शीतस्पर्शनिष्ठाधेयतायां समवायसम्बन्धावच्छिन्नत्वस्य निवेशनात्। तथा च लक्षणम् – &amp;lsquo;समवायसम्बन्धावच्छिन्नशीतस्पर्शनिष्ठाधेयतानिरूपिताधिकरणत्वम्&amp;rsquo; इति। एवञ्च नातिव्याप्तिः। तथाहि- शीतस्पर्शनिष्ठाधेयतानिरूपिताधिकरणत्वं यद्यपि काले वर्तते। किन्तु तत्र शीतस्पर्शनिष्ठाधेयता कालिकसम्बन्धावच्छिन्ना, न तु समवायसम्बन्धावच्छिन्ना। कुत इति चेत् ? गुणगुणिनोः समवायात्, शीतस्पर्शो जलस्य गुणः, न तु कालस्य। कालस्य सर्वाधारताप्रयोजकसम्बन्धः कालिकसम्बन्धः। अतस्तत्र शीतस्पर्शनिष्ठाधेयता कालिकसम्बन्धावच्छिन्ना। न तु समवायसम्बन्धावच्छिन्ना। समवायसम्बन्धावच्छिन्नशीतस्पर्शनिष्ठाधेयतानिरूपिताधिकरणत्वं तु जल एव वर्तते, न तु काल इति काले नातिव्याप्तिः।&lt;br&gt;&#xA;एवं पृथिव्यामपि नातिव्याप्तिः। कथमिति चेत् ? समवायसम्बन्धावच्छिन्ना शीतस्पर्शनिष्ठाधेयता का ? इत्युक्तौ &amp;lsquo;शीतं जलम्&amp;rsquo; इति प्रतीतिसिद्धाधेयतैव। न तु &amp;lsquo;शीतं शिलातलम्&amp;rsquo; इति प्रतीतिसिद्धाधेयता। समवायसंबन्धावच्छिन्नशीतस्पर्शनिष्ठाधेयतानिरूपिताधिकरणत्वं जल एव वर्तते। न तु शिलातलरूपपृथिव्याम्। शिलातलरूपपृथिवीनिरूपिता शीतस्पर्शनिष्ठाधेयता तु न समवायसम्बन्धावच्छिन्ना, किन्तु स्वसमवायिसंयुक्तत्वसम्बन्धावच्छिन्ना। स्वः शीतस्पर्शः। स्वसमवायि जलम्। तत्संयोगः शिलातलरूपपृथिव्यां वर्तते। शीतस्पर्शविशिष्ट- हिमादिसम्बन्धादेव पृथिव्यां शीतस्पर्शोपलब्धिः। अतः स्वसमवायिसंयुक्तत्व- सम्बन्धावच्छिन्नशीतस्पर्शनिष्ठाधेयतानिरूपिताधिकरणत्वं पृथिव्यां वर्तते।  न तु समवायसम्बन्धावच्छिन्नशीतस्पर्शनिष्ठाधेयतानिरूपिताधिकरणत्वम्। समवायसम्बन्धावच्छिन्नशीतस्पर्शनिष्ठाधेयतानिरूपिताधिकरणत्वं तु जल एव वर्तत इति नातिव्याप्तिः।&lt;br&gt;&#xA;नन्वेवं सत्यप्यस्य लक्षणस्य पुनः पृथिव्यामतिव्याप्तिः। तथाहि— शीतस्पर्शः कश्चन गुणः। अतस्तत्र गुणत्वरूपा जातिरपि वर्तते। तथा च शीतस्पर्शनिष्ठाधेयता गुणत्वावच्छिन्नापि भवति। साऽऽधेयता तु चतुर्विंशतिगुणसाधारणी एकाऽखण्डा समवायसम्बन्धावच्छिन्ना। अतः समवायसम्बन्धावच्छिन्नशीतस्पर्शनिष्ठगुणत्वावच्छिन्नाधेयता केति चेत् चतुर्विंशतिगुणसाधारणी एकैवाखण्डाधेयतापि। तादृशाधेयता यथा शीतस्पर्शे वर्तते तथा गन्धेऽपि वर्तते। तादृशाधेयतानिरूपिताधिकरणत्वं तु पृथिव्यामपि वर्तत इति पृथिव्यां पुनरतिव्याप्तिरिति चेत् न। शीतस्पर्शनिष्ठाधेयतायां शीतस्पर्शत्त्वावच्छिन्नत्वस्य निवेशनात्। तथा च लक्षणम्- समवायसम्बन्धावच्छिन्नशीतस्पर्शत्वावच्छिन्नशीतस्पर्शनिष्ठाधेयता- निरूपिताधिकरणत्वम् इति। एवञ्च नातिव्याप्तिः। तथाहि- समवाय- सम्बन्धावच्छिन्नशीतस्पर्शत्वावच्छिन्नशीतस्पर्शनिष्ठाधेयता केति चेत् ? &amp;lsquo;शीतं जलम्&amp;rsquo; इति प्रतीतिसिद्धा शीतस्पर्शनिष्ठाधेयतैव भवति। कुतः ? इति चेत्, शीतस्पर्शे आधेयताद्वयं वर्तते। एका चतुर्विंशतिगुणसाधारणी &amp;lsquo;गुणवत् जलम्&amp;rsquo; इति प्रतीतिसिद्धा गुणत्वावच्छिन्ना शीतस्पर्शनिष्ठाधेयता। एवं शीतस्पर्शत्वावच्छिन्ना &amp;lsquo;शीतं जलम्&amp;rsquo; इति प्रतीतिसिद्धा शीतस्पर्शमात्रनिष्ठान्याऽप्याधेयता वर्तते। तत्र गुणत्वावच्छिन्नशीतस्पर्शनिष्ठाधेयतायाः स्वीकारे तु &amp;lsquo;गुणवदिति प्रतीतिसिद्धाधेयता भवतीत्यतिव्याप्तिः। लक्षणे तु &amp;lsquo;शीतं जलम्&amp;rsquo; इति प्रतीतिसिद्धा शीतस्पर्शनिष्ठाधेयता निविष्टा। अतः समवायसम्बन्धावच्छिन्नशीतस्पर्शत्वावच्छिन्नशीतस्पर्शनिष्ठाधेयता केति चेत् ? ‘शीतं जलम्&amp;rsquo; इति प्रतीतिसिद्धैवाधेयता भवति, न तु &amp;lsquo;गुणवती&amp;rsquo; इति प्रतीतिसिद्धाधेयता। अतः समवायसम्बन्धावच्छिन्नशीतस्पर्शत्वावच्छिन्नशीतस्पर्शनिष्ठाधेयतानिरूपिताधिकरणत्वं जल एव वर्तते, नान्यत्र कुत्राऽपीति पृथिव्यां नातिव्याप्तिः।&lt;br&gt;&#xA;नन्वेवं सत्यप्यस्य लक्षणस्योत्पत्तिकालावच्छेदेन जलेऽव्याप्तिः दुष्परिहरा। &amp;lsquo;उत्पन्नं द्रव्यं क्षणमगुणं निष्क्रियं च तिष्ठतीति नियमात् उत्पत्तिकालावच्छेदेन जले शीतस्पर्शाभावात् समवायसम्बन्धाव- च्छिन्नशीतस्पर्शत्वावच्छिन्नशीतस्पर्शनिष्ठाधेयतानिरूपिताधिकरणत्वं तत्र नास्तीति लक्षणस्यासमन्वयात् अव्याप्तिरिति चेत्, न। जातिघटितलक्षणस्य विवक्षणात्। तथा च लक्षणम् - समवायसम्बन्धावच्छिन्नशीतस्पर्शत्वावच्छिन्नशीतस्पर्श-निष्ठाधेयतानिरूपिताधिकरणतावद्वृत्तिजातिमत्त्वम्&amp;rsquo; इति। एवञ्च नाव्याप्तिः। तथाहि - यत्रास्माभिः शीतस्पर्श उपलभ्यते, तादृशद्वितीयादिक्षणावच्छिन्नजलस्य स्वीकारात्, तद्वृत्तिर्जातिः जलत्वजातिः। तादृशजातिमत्त्वमाद्यक्षणावच्छिन्ने जलेऽपि वर्तते। जलत्वजातेर्नित्यत्वात्। अतो लक्षणसमन्वयान्नाव्याप्तिः।&lt;br&gt;&#xA;नन्वेवं सत्यप्यस्य लक्षणस्य पुनः पृथिव्यामेवातिव्याप्तिर्दुष्परिहरा। तथाहि- समवायसम्बन्धावच्छिन्नशीतस्पर्शत्वावच्छिन्नशीतस्पर्शनिष्ठाधेयतानिरूपिताधिकरणतावत् कासारजलम्। तद्वृत्तिः का जातिरिति चेत् ? यथा जलत्वजातिस्तथा द्रव्यत्वजातिरपि भवति। तादृशजातिमत्त्वं पृथिव्यामपि वर्तत इति तत्रातिव्याप्तिरिति चेत् न। जातौ द्रव्यत्वव्याप्यत्वस्य विशेषणात्। तथा च लक्षणम्&amp;ndash;‘समवायसम्बन्धावच्छिन्नशीतस्पर्शत्वावच्छिन्नशीतस्पर्शनिष्ठाधेयतानिरूपिताधिकरणतावद्वृत्तिद्रव्यत्वव्याप्यजातिमत्त्वम्&amp;rsquo; इति। एवञ्च नातिव्याप्तिः। समवायसम्बन्धावच्छिन्नशीतस्पर्शत्वावच्छिन्नशीतस्पर्शनिष्ठाधेयतानिरूपिताधिकरणतावद्वृत्तिद्रव्यत्वव्याप्या का जातिरिति चेत् ? द्रव्यत्वजातिर्न भवति, स्वस्य स्वव्याप्यत्वाभावात्। अतो द्रव्यत्वव्याप्या जातिस्तु जलत्वजातिरेव। तादृशजातिमत्त्वं तु कासारादिजल एव वर्तते, न तु पृथिव्यामिति नातिव्याप्तिः।&lt;br&gt;&#xA;नन्वेवं सत्यप्यस्य लक्षणस्य पुनरव्याप्तिर्दुष्परिहरा। तथाहि समवायसम्बन्धावच्छिन्नशीतस्पर्शत्वावच्छिन्नशीतस्पर्शनिष्ठाधेयतानिरूपिताधिकरणतावान् कासारादिः। तद्वृत्तिर्या द्रव्यत्वव्याप्या जातिरिति चेत् ? यथा जलत्वजातिस्तथा कासारत्वजातिरपि। तादृशजातिमत्त्वं कासारजल एव वर्तते, न तु समुद्रजल इति लक्ष्यैकदेशे समुद्रजले लक्षणस्यासमन्वयात् अव्याप्तिरिति चेत् न। द्रव्यत्वव्याप्येत्यत्र &amp;lsquo;साक्षात्’ पदस्य विशेषणात्। तथा च लक्षणम् - &amp;lsquo;समवायसम्बन्धावच्छिन्न- शीतस्पर्शत्वावच्छिन्नशीतस्पर्शनिष्ठाधेयतानिरूपिताधिकरणतावद्वृत्तिद्रव्यत्वसाक्षाद्व्याप्यजातिमत्त्वम्&amp;rsquo; इति। एवञ्च नाव्याप्तिः। साक्षात्त्वं नाम स्वव्याप्यत्वे सति स्वव्याप्याव्याप्यत्वम्। एवं च नाव्याप्तिः। तथा हि - समवायसम्बन्धावच्छिन्नशीतस्पर्शत्वावच्छिन्नशीतस्पर्शनिष्ठा- धेयतानिरूपिताधिकरणतावान् कासारः। तद्वृत्तिर्या द्रव्यत्वसाक्षाद्व्याप्या जातिरिति चेत् ? कासारत्वजातिर्न भवति। सा जातिस्तु द्रव्यत्वव्याप्यव्याप्या। द्रव्यत्वव्याप्या जलत्वजातिः। तद्वयाप्या कासारत्वजातिः। द्रव्यत्वसाक्षाद्व्याप्या जातिस्तु जलत्वजातिरेव भवति। न तु कासारत्वजातिः। तस्या द्रव्यत्वसाक्षाद्व्याप्यत्वाभावात्। अतः समवायसम्बन्धावच्छिन्न- शीतस्पर्शत्वावच्छिन्नशीतस्पर्शनिष्ठाधेयतानिरूपिताधिकरणतावद्वृत्तिद्रव्यत्वसाक्षाद्व्याप्या जातिः जलत्वजातिरेव। तादृशजातिमत्त्वं समुद्रजलेऽपि वर्तत इति नाव्याप्तिः। तथा च समवायसम्बन्धावच्छिन्नशीतस्पर्शत्वावच्छिन्नशीतस्पर्शनिष्ठाधेयतानिरूपिताधिकरणतावद्वृत्तिद्रव्यत्वसाक्षाद्व्याप्यजातिमत्त्वम् अपां लक्षणम्।। एवं सति जलत्वजातिमत्त्वमेव अपां लक्षणं कुतो नोक्तम् ? इत्यादिकं पृथिवीलक्षण इव ज्ञेयम्।&lt;br&gt;&#xA;सा द्विविधेत्यादिकं पूर्ववत्। जिह्वाग्रं नाम जिह्वाया उपरिभागः।।&lt;br&gt;&#xA;तर्कसंग्रहः&lt;br&gt;&#xA;उष्णस्पर्शवत्तेजः। तद्द्विविधम्। नित्यमनित्यं चेति। नित्यं परमाणुरूपम्। अनित्यं कार्यरूपम्। पुनस्त्रिविधम्। शरीरेन्द्रियविषयभेदात्। शरीरमादित्यलोके। इन्द्रियं रूपग्राहकं चक्षुः। तच्च कृष्णताराग्रवर्ति। विषयश्चतुर्विधः। भौमदिव्यौदर्याकरजभेदात्। भौमं वह्न्यादि। दिव्यमबिन्धनं विद्युदादि। भुक्तस्य परिणामहेतुरौदर्यम्। आकरजं सुवर्णादि।&lt;br&gt;&#xA;आलोक व्याख्या&lt;br&gt;&#xA;तेजसो लक्षणमाह - उष्णस्पर्शवदिति। उष्णस्पर्शोऽस्मिन् अस्तीति उष्णस्पर्शवत् इति विग्रहः। अस्मिन् इत्यत्र &amp;lsquo;इदं&amp;rsquo; शब्दस्य तेजोऽर्थः। सप्तम्या अधिकरणत्वमर्थः। प्रकृत्यर्थस्य सप्तम्यर्थाधिकरणतायामाधेयतासम्बन्धेनान्वयः। तथा च तेजोनिष्ठाधिकरणता। &amp;lsquo;अस्ति &amp;rsquo; इत्यत्र अस् धातोराधेयत्वमर्थः। आख्यातस्याश्रयत्वमर्थः। सप्तम्यर्थाधिकरणताया अस् धात्वर्थाधेयतायां निरूपितत्वसम्बन्धेनान्वयः। आश्रयत्वस्य चोष्णस्पर्शे अन्वयः। तथा च - तेजोनिष्ठाधिकरणतानिरूपिताधेयताश्रय उष्णस्पर्श इति शाब्दबोधः। &amp;lsquo;अन्यपदार्थप्रधानसमासादिवृत्तिस्थले&amp;rsquo; इत्यादिनियमानुरोधेन पूर्वं विशेष्यभूत उष्णस्पर्शः, उष्णस्पर्शवत् इति तद्धितवृत्तौ विशेषणं भवति। पूर्वं विशेषणभूतं तेज इदानीं विशेष्यं भवति। तथा च उष्णस्पर्शनिष्ठाधेयतानिरूपिताधिकरणताश्रयस्तेजः इति उष्णस्पर्शवत् इति वाक्याद् बोधः। उष्णस्पर्शनिष्ठाधेयतानिरूपिताधिकरणत्वं तेजसो लक्षणम्। उष्णस्पर्शनिष्ठाधेयता केति चेत् ? &amp;lsquo;उष्णो वह्निः&amp;rsquo; इति प्रतीतिसिद्धाधेयता। तन्निरूपिताधिकरणत्वं वह्निरूपतेजसि वर्तत इति लक्षणसमन्वयः॥&lt;br&gt;&#xA;नन्वेवं सत्यप्यस्य लक्षणस्य कालेऽतिव्याप्तिर्दुष्परिहरा। &amp;lsquo;कालस्य सर्वाधारत्वात्’ ‘इदानीमुष्णस्पर्शः&amp;rsquo; इति प्रतीतेः प्रामाणिकत्वात् उष्णस्पर्शनिष्ठाधेयतानिरूपिताधिकरणत्वम् कालेऽपि वर्तत इति कालेऽतिव्याप्तिः। एवं जलेऽप्यतिव्याप्तिः। तथाहि- &amp;lsquo;उष्णं जलम्&amp;rsquo; इत्यनुभवस्य विद्यमानत्वात् उष्णस्पर्शनिष्ठाधेयतानिरूपिताधिकरणत्वं जलेऽपि वर्तत इति जलादावतिव्याप्तिरिति चेत्, न। उष्णस्पर्शनिष्ठाधेयतायां समवायसम्बन्धावच्छिन्नत्वस्य विशेषणात्। तथा च लक्षणम् समवायसम्बन्धावच्छिन्नोष्णस्पर्शनिष्ठाधेयतानिरूपिताधिकरणत्वम्&amp;rsquo; इति। एवञ्च नातिव्याप्तिः। तथाहि यद्यपि काले &amp;lsquo;इदानीं उष्णस्पर्श:&amp;rsquo; इति प्रतीतिसत्त्वात् उष्णस्पर्शनिष्ठाधेयतानिरूपिताधिकरणत्वं वर्तते। किन्तु सा उष्णस्पर्शनिष्ठाधेयता कालिकसम्बन्धावच्छिन्ना, न तु समवायसम्बन्धावच्छिन्ना। कुत इति चेत् ? गुणगुणिनोः समवायात्, उष्णस्पर्शस्य तेजोगुणत्वात्। उष्णस्पर्शो न कालस्य गुणः। सर्वाधारत्वप्रयोजकः कालिकसम्बन्धः। अतस्तत्र उष्णस्पर्शनिष्ठाधेयता कालिकसम्बन्धावच्छिन्ना, न तु समवायसम्बन्धावच्छिन्ना। समवायसम्बन्धावच्छिन्नोष्णस्पर्शनिष्ठाधेयता तु &amp;lsquo;उष्णो वह्निः&amp;rsquo; इति प्रतीतिसिद्धैवाधेयता। तादृशाधेयतानिरूपिताधिकरणत्वं तु तेजस्येव वर्तते, नान्यत्र कुत्रापीति कालादौ नातिव्याप्तिः। एवं जलेऽपि नातिव्याप्तिः। कथमिति चेत् ? जले विद्यमानोष्णस्पर्शनिष्ठाधेयता तु न समवायसम्बन्धावच्छिन्ना, किन्तु स्वसमवायिसंयुक्तत्वसम्बन्धावच्छिन्ना। कुत इति चेत् ? उष्णस्पर्शविशिष्टतेजोभागसम्बन्धादेव जले उष्णस्पर्शस्योपलब्धिः। तथा च स्वम्  उष्णस्पर्शः, स्वसमवायि तेजः, तत्संयोगो जले वर्तत इति तादृशसम्बन्धाव-च्छिन्नाधेयतानिरूपिताधिकरणत्वं जले वर्तते, न तु समवायसम्बन्धावच्छिन्नोष्णस्पर्शत्वा-वच्छिन्नोष्णस्पर्शनिष्ठाधेयतानिरूपिताधिकरणत्वमित्यतो जले नातिव्याप्तिः।&lt;br&gt;&#xA;नन्वेवं सत्यप्यस्य लक्षणस्य पुनः पृथिव्यादावतिव्याप्तिर्दुष्परिहरा। तथाहि उष्णस्पर्शः कश्चन गुणः। तथा च  उष्णस्पर्शनिष्ठाधेयता गुणत्वावच्छिन्नाऽपि भवति। एषाधेयता तु चतुर्विंशतिगुणसाधारणी एकैवाखण्डाधेयता। तादृशाधेयता यथा उष्णस्पर्शे वर्तते, तथैव गन्धेऽपि वर्तते। अतः समवायसम्बन्धावच्छिन्नोष्णस्पर्शनिष्ठाधेयतानिरूपिताधिकरणत्वं पृथिव्यामपि वर्तत इति पुनः पृथिव्यामतिव्याप्तिरिति चेत्, न। उष्णस्पर्शनिष्ठाधेयतायामुष्णस्पर्शत्वावच्छिन्नत्वस्यापि विशेषणात्। तथा च लक्षणम् – समवायसम्बन्धावच्छिन्नोष्णस्पर्शत्वावच्छिन्नोष्णस्पर्शनिष्ठाधेयतानिरूपिताधिकरणत्वम् इति। एवञ्च नातिव्याप्तिः। तथाहि - उष्णस्पर्शे आधेयताद्वयं वर्तते। एका गुणत्वावच्छिन्नोष्णस्पर्शनिष्ठा चतुर्विंशतिगुणसाधारणी आधेयता। अपरा च उष्णस्पर्शत्वावच्छिन्नोष्णस्पर्शमात्रनिष्ठाधेयता। तत्र गुणत्वावच्छिन्नोष्णस्पर्शनिष्ठाधेयतायाः स्वीकारे तु &amp;lsquo;गुणवत्&amp;rsquo; इति प्रतीतिसिद्धाधेयता भवति। लक्षणे तु &amp;lsquo;उष्णस्पर्शवत्&amp;rsquo; इति प्रतीतिसिद्धोष्णस्पर्शत्वावच्छिन्नोष्णस्पर्शमात्रनिष्ठाधेयता निविष्टा। अतः समवायसम्बन्धावच्छिन्नोष्णस्पर्शत्वावच्छिन्नोष्णस्पर्शनिष्ठाधेयता केति चेत् ? &amp;lsquo;उष्णस्पर्शवत्&amp;rsquo; इति प्रतीतिसिद्धाधेयतैव, न तु &amp;lsquo;गुणवत्&amp;rsquo; इति प्रतीतिसिद्धाधेयता। तादृशाधेयतानिरूपिताधिकरणत्वं तु तेजस्येव, न तु पृथिव्यादाविति नातिव्याप्तिः।&lt;br&gt;&#xA;नन्वेवं सत्यप्यस्य लक्षणस्योत्पत्तिकालावच्छेदेन दीपादावव्याप्तिर्दुष्परिहरा। ‘उत्पन्नं द्रव्यं क्षणमगुणं निष्क्रियं च तिष्ठति&amp;rsquo; इति नियमानुरोधेनाद्यक्षणावच्छिन्ने दीपादौ तेजस्युष्णस्पर्शाभावात् समवायसम्बन्धावच्छिन्नोष्णस्पर्शत्वावच्छिन्नोष्णस्पर्शनिष्ठाधेयता- निरूपिताधिकरणत्वम् उत्पत्तिकालिकदीपादौ नास्तीत्यव्याप्तिरिति चेत् - न। जातिघटिततया लक्षणपरिष्कारात्। तथा च लक्षणम्- समवायसम्बन्धावच्छिन्नोष्णस्पर्शत्वावच्छिन्नाधेयतानिरूपिताधिकरणतावद्वृत्तिजातिमत्त्वम् इति। एवञ्च नाव्याप्तिः। तथाहि- समवायसम्बन्धावच्छिन्नोष्णस्पर्शत्वावच्छिन्नोष्णस्पर्शनिष्ठाधेयतानिरूपिताधिकरणतावान् द्वितीयादिक्षणावच्छिन्नो दीपादिः। तद्वृत्तिर्या जातिरिति चेत्, तेजस्त्वजातिः। तादृशजातिमत्त्वम् आद्यक्षणावच्छिन्ने दीपेऽपि वर्तते, &amp;lsquo;तेजस्त्वजातेर्नित्यत्वात्’ इति नाव्याप्तिः।&lt;br&gt;&#xA;नन्वेवं सत्यप्यस्य लक्षणस्य पुनः पृथिव्यादावतिव्याप्तिर्दुष्परिहरा। तथाहि समवायसम्बन्धावच्छिन्नोष्णस्पर्शत्वावच्छिन्नोष्णस्पर्शनिष्ठाधेयतानिरूपिताधिकरणतावान् वह्निः। तद्वृत्तिर्या जातिरिति चेत् ? यथा तेजस्त्वं तथा द्रव्यत्वमपि। तादृशजातिमत्त्वं पृथिव्यामपि वर्तत इति चेत्, न। जातौ द्रव्यत्वव्याप्यत्वस्य विशेषणात्। तथा च लक्षणम् &amp;lsquo;समवायसम्बन्धावच्छिन्नोष्णस्पर्शत्वावच्छिन्नोष्णस्पर्शनिष्ठाधेयतानिरूपिताधिकरणतावद्वृत्तिद्रव्यत्वव्याप्यजातिमत्त्वम्&amp;rsquo; इति। एवञ्च नातिव्याप्तिः। तथाहि - समवायसम्बन्धावच्छिन्नोष्णस्पर्शत्वावच्छिन्नोष्णस्पर्शनिष्ठाधेयतानिरूपिताधिकरणतावान् वह्निः। तद्वृत्तिर्या द्रव्यत्वव्याप्या जातिरिति चेत् ? द्रव्यत्वजातिर्न भवति। &amp;lsquo;स्वस्य स्वव्याप्यत्वाभावात्&amp;rsquo;। तादृशजातिमत्त्वं तेजस्येव वर्तते, न तु पृथिव्यादाविति तत्र नातिव्याप्तिः।।&lt;br&gt;&#xA;नन्वेवं सत्यप्यस्य लक्षणस्य पुनः सुवर्णादौ तेजस्यव्याप्तिर्दुष्परिहरा। तथाहि – समवायसम्बन्धावच्छिन्नोष्णस्पर्शत्वावच्छिन्नोष्णस्पर्शनिष्ठाधेयतानिरूपिता-धिकरणतावान् दीपः। तद्वृत्तिर्या द्रव्यत्वव्याप्या जातिरिति चेत् ? यथा तेजस्त्वजातिर्भवति, तद्वत् दीपत्वजातिरपि भवति। तादृशजातिमत्त्वं सूर्यादिरूपतेजसि नास्तीति अव्याप्तिरिति चेत्, न। द्रव्यत्वव्याप्ये &amp;lsquo;साक्षात्&amp;rsquo; पदस्य विशेषणात्। तथा च लक्षणम्- &amp;lsquo;समवायसम्बन्धावच्छिन्नोष्णस्पर्शत्वावच्छिन्नोष्णस्पर्शनिष्ठाधेयतानिरूपिताधिकरणतावद्वृत्तिद्रव्यत्वसाक्षाद्व्याप्यजातिमत्त्वम्&amp;rsquo; इति॥&lt;br&gt;&#xA;एवञ्च नाव्याप्तिः। तथाहि - साक्षात्त्वं नाम - स्वव्याप्यत्वे सति स्वव्याप्याव्याप्यत्वम्। स्वम् - द्रव्यत्वम्, तद्व्याप्यत्वं तेजस्त्वे वर्तते। तद्व्याप्यत्वं दीपत्वे इति। अतः समवायसम्बन्धावच्छिन्नोष्णस्पर्शत्वावच्छिन्नोष्णस्पर्शनिष्ठाधेयतानिरूपिताधिकरणतावत् तेजः। तद्वृत्तिर्या द्रव्यत्वसाक्षाद्व्याप्या जातिरिति चेत्, तेजस्त्वजातिरेव भवति। दीपत्वजातिस्तु न द्रव्यत्वसाक्षाद्व्याप्या। किन्तु द्रव्यत्वव्याप्यव्याप्या। अतस्तादृशाधिकरणतावद्वृत्तिद्रव्यत्वसाक्षाद्व्याप्यजातिश्चेत् तेजस्त्वजातिः। तादृशजातिमत्त्वं सुवर्णादावपि वर्तत इति नाव्याप्तिः। तथा च संपूर्णतेजोलक्षणम् &amp;lsquo;समवायसम्बन्धावच्छिन्नोष्णस्पर्शत्वावच्छिन्नोष्णस्पर्शनिष्ठाधेयतानिरूपिताधिकरणतावद्वृत्तिद्रव्यत्वसाक्षाद्व्याप्यजातिमत्त्वम्&amp;rsquo; इति। तर्हि तेजस्त्वजातिमत्त्वमेव लक्षणमस्तु इत्येतत्तु पूर्ववदेव समाधेयम्॥&lt;br&gt;&#xA;भौमम्- दार्वादीन्धनप्रभवम्। दिव्यम्- आकाशावच्छिन्ने मेघमण्डले जातम्, अत एव - अबिन्धनम्, न त्वप्राकृतम्। अप्राकृतम् तु दिव्यं शुद्धम् आत्मादिकमेव। उदरे भवम् - औदर्यम् - जठराग्निः। आकरः खनिः। तत्र जातम्। भास्वररूपस्य तेजोगुणत्वात् सुवर्णे लेशतो भास्वररूपदर्शनेन तैजसत्वम्।&lt;br&gt;&#xA;तर्कसंग्रहः&lt;/p&gt;</description>
    </item>
    <item>
      <title>12 तेजः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/12_tejaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/12_tejaH/</guid>
      <description>&lt;details&gt;&lt;summary&gt;मूलम् - तेजः - 12&lt;/summary&gt;&#xA;&lt;p&gt;उष्णस्पर्शवत्तेजः। तद्द्विविधं नित्यमनित्यं च। नित्यं परमाणुरूपम्। अनित्यं कार्यरूपम्। पुनस्त्रिविधं शरीरेन्द्रियविषयभेदात्। शरीरमादित्यलोके। इन्द्रियं रूपग्राहकं चक्षुः कृष्णताराग्रवर्ति। विषयश्चतुर्विधः भौमदिव्यौदर्याकरजभेदात्। भौमं वह्न्यादिकम्। अबिन्धनं दिव्यं विद्युदादि। भुक्तस्य परिणामहेतुरौदर्यम्। आकरजं सुवर्णादि॥ ११॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 12&lt;/summary&gt;&#xA;&lt;p&gt;तेजः, द्रव्यस्वरूपम्, नित्यत्वम्, इन्द्रियविषयभेदः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - तेजः&lt;/summary&gt;&#xA;&lt;p&gt;तेजसो लक्षणमाह- उष्णस्पर्शवदिति। उष्णं जलमिति प्रतीतेस्तेजस्संयोगानुविधायित्वान्नातिव्याप्तिः। विषयं विभजते-भौमेति। ननु सुवर्णं पार्थिवं पीतत्वात् गुरुत्वाच्च हरिद्रादिवत् इति चेन्न। अत्यन्तानलसंयोगे सति घृतादौ द्रवत्वनाशदर्शनेन, जलमध्यस्थघृतादौ तन्नाशादर्शनेन च असति प्रतिबन्धके पार्थिवद्रवत्वनाशाग्निसंयोगयोः कार्यकारणभावावधारणात् सुवर्णस्यात्यन्तानलसंयोगे सति अनुच्छिद्यमानद्रवत्वाधिकरणत्वेन पार्थिवत्वानुपपत्तेः। पीतद्रव्यद्रवत्वनाशप्रतिबन्धकतया द्रवद्रव्यान्तरसिद्धौ नैमित्तिकद्रवत्वाधिकरणतया जलत्वानुपपत्तेः, रूपवत्तया वाय्वादिष्वनन्तर्भावात् तैजसत्वसिद्धिः। तत्रोष्णस्पर्शभास्वररूपयोरुपष्टम्भकपार्थिवरूपस्पर्शाभ्यां प्रतिबन्धादनुपलब्धिः। तस्मात्सुवर्णं तैजसमिति सिद्धम्।&lt;/p&gt;</description>
    </item>
    <item>
      <title>13 वायुः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/13_vAyuH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/13_vAyuH/</guid>
      <description>&lt;details&gt;&lt;summary&gt;मूलम् - वायुः - 13&lt;/summary&gt;&#xA;&lt;p&gt;रूपरहितस्पर्शवान्वायुः। स द्विविधो नित्योऽनित्यश्च। नित्यः परमाणुरूपः। अनित्यः कार्यरूपः। पुनस्त्रिविधः शरीरेन्द्रियविषयभेदात्। शरीरं वायुलोके। इन्द्रियं स्पर्शग्राहकं त्वक्सर्वशरीरवर्ति। विषयो वृक्षादिकम्पनहेतुः॥ १२॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 13&lt;/summary&gt;&#xA;&lt;p&gt;वायुः, द्रव्यस्वरूपम्, नित्यत्वम्, इन्द्रियविषयभेदः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - वायुलक्षणम्&lt;/summary&gt;&#xA;&lt;p&gt;वायुं लक्षयति- रूपरहितेति। आकाशादावतिव्याप्तिवारणाय स्पर्शवानिति। पृथिव्यादावतिव्याप्तिवारणाय रूपरहित इति। प्राणस्य कुत्रान्तर्भाव इत्यत आह- शरीरेति। स चेति। एक एव प्राणः स्थानभेदात्प्राणापानादिशब्दैः व्यवह्रियत इत्यर्थः।&lt;br&gt;&#xA;स्पर्शानुमेयो वायुः। तथाहि योऽयं वायौ वाति सत्यनुष्णाशीतस्पर्श उपलभ्यते, स क्वचिदाश्रितो गुणत्वाद्रूपवत्। न चास्य आश्रयः पृथिवी, उद्भूतस्पर्शवत्पार्थिवस्योद्भूतरूपवत्त्वनियमात्। न जलतेजसी, अनुष्णाशीतस्पर्शवत्त्वात्। न विभुचतुष्टयं, सर्वत्रोपलब्धिप्रसङ्गात्। न मनः, परमाणुस्पर्शस्यातीन्द्रियत्वात्। तस्माद्यः प्रतीयमानस्पर्शाश्रयः स वायुः। ननु वायुः प्रत्यक्षः प्रत्यक्षस्पर्शाश्रयत्वात् घटवदिति चेन्न। उद्भूतरूपवत्त्वस्योपाधित्वात्। यत्र द्रव्यत्वे सति बहिरिन्द्रियजन्यप्रत्यक्षत्वं तत्रोद्भूतरूपवत्त्वमिति साध्यव्यापकत्वम्। पक्षे साधनाव्यापकत्वम्। न चैवं तप्तवारिस्थतेजसोऽप्यप्रत्यक्षत्वापत्तिः, इष्टत्वात्। तस्माद्रूपरहितत्वाद्वायुरप्रत्यक्षः।&lt;/p&gt;</description>
    </item>
    <item>
      <title>14 प्राणवायुः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/14_prANavAyuH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/14_prANavAyuH/</guid>
      <description>&lt;details&gt;&lt;summary&gt;मूलम् - प्राणवायुः - 14&lt;/summary&gt;&#xA;&lt;p&gt;शरीरान्तःसंचारी वयुः प्राणः। स चैकोऽप्युपाधिभेदात्प्राणापानादिसंज्ञां लभते॥ १३॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 14&lt;/summary&gt;&#xA;&lt;p&gt;प्राणः, वायुः, शरीरवायुः, उपाधिभेदः&lt;/p&gt;&#xA;&lt;/details&gt;</description>
    </item>
    <item>
      <title>15 आकाशम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/15_AkAsham/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/15_AkAsham/</guid>
      <description>&lt;details&gt;&lt;summary&gt;मूलम् - आकाशम् - 15&lt;/summary&gt;&#xA;&lt;p&gt;शब्दगुणकमाकाशम्। तच्चैकं विभु नित्यं च॥ १४॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 15&lt;/summary&gt;&#xA;&lt;p&gt;आकाशः, द्रव्यस्वरूपम्, शब्दगुणः, नित्यत्वम्, विभुत्वम्&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - आकाशम्&lt;/summary&gt;&#xA;&lt;p&gt;आकाशं लक्षयति- शब्दगुणकमिति। नन्वाकाशमपि पृथिव्यादिवन्नाना किं नेत्याह- तच्चैकमिति। भेदे प्रमाणाभावादित्यर्थः। एकत्वादेव सर्वत्र शब्दोपलब्धेर्विभुत्वमङ्गीकर्तव्यमित्याह- विभ्विति। सर्वमूर्तद्रव्यसंयोगित्वं विभुत्वम्। मूर्तत्वं परिच्छिन्नपरिमाणवत्त्वं क्रियावत्त्वं वा। विभुत्वादेवाऽऽत्मवन्नित्यमित्याह नित्यं चेति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - आकाशलक्षणम्&lt;/summary&gt;&#xA;&lt;p&gt;आलोक- व्याख्या&lt;br&gt;&#xA;आकाशं लक्षयति- शब्दगुणकमिति। शब्दो गुणो यस्मिन्, तत् इति शब्दगुणकम्। &amp;lsquo;यस्मिन्&amp;rsquo; इत्यत्र यच्छब्दस्याकाशमर्थः। सप्तम्या अधिकरणत्वमर्थः। प्रकृत्यर्थस्याकाशस्य सप्तम्यर्थाधिकरणतायामाधेयतासम्बन्धेनान्वयः। तथा च आकाशनिष्ठाधिकरणता। सप्तम्यर्थाधिकरणताया निरूपकतासम्बन्धेन शब्देऽन्वयः। शब्दस्य च गुणेऽभेदसम्बन्धेनान्वयः। तथा च  आकाशनिष्ठाधिकरणतानिरूपकः शब्दभिन्नो गुण इति अखण्डबोधः। ‘विग्रहवाक्यात् यादृशविशेष्यविशेषणभावापन्नो बोधो जायते समासादिवृत्तिवाक्यात् तद्विपरीतविशेष्यविशेषणभावापन्नो बोधो जायते&amp;rsquo; इति नियमात् पूर्वं विशेषणभूत आकाश इदानीं विशेष्यो भवति। पूर्वं विशेष्यभूतो गुण इदानीं विशेषणं भवति। तथा च शब्दभिन्नगुणनिरूपिताधिकरणताश्रय आकाशः इति समस्तवाक्याद् बोधः।&lt;br&gt;&#xA;अथवा - ‘यस्मिन्&amp;rsquo; इत्यत्र यच्छब्दस्य आकाशोऽर्थः। सप्तम्या अधिकरणत्वमर्थः। प्रकृत्यर्थस्याधेयतासम्बन्धेन सप्तम्यर्थाधिकरणतायामन्वयः। तथा च आकाशनिष्ठाधिकरणता। सप्तम्यर्थाधिकरणतायाः स्वनिरूपिताधेयताश्रयत्वसम्बन्धेन शब्देऽन्वयः। तथा च - यच्छब्दार्थाकाशनिष्ठाधिकरणतानिरूपिताधेयताश्रयो गुणः शब्दभिन्न इति बोधः। &amp;lsquo;विग्रहवाक्यात्&amp;rsquo; इत्यादिपूर्वोक्तनियमेन शब्दभिन्नगुणनिष्ठाधेयतानिरूपिताधिकरणताश्रय आकाश इति बोधः।&lt;br&gt;&#xA;अथवा यस्मिन्नित्यत्र सप्तम्या आधेयत्वमर्थः। प्रकृत्यर्थस्य निरूपितत्वसंबन्धेनाधेयतायामन्वयः। आधेयताया आश्रयतासंबन्धेन शब्देऽन्वयः। तथा च आकाशनिरूपिताधेयताश्रयः शब्दाभिन्नो गुण इति विग्रहवाक्यबोधः। समासात्तु शब्दनिष्ठाधेयतानिरूपकमाकाशमिति बोधः।&lt;br&gt;&#xA;फलतः सर्वं समानार्थकम्। लक्षणे तु गुणपदनिवेशनस्य प्रयोजनाभावात्, शब्दनिष्ठाधेयतानिरूपिताधिकरणत्वम् इत्येव लक्षणम्। शब्दनिष्ठाधेयता केति चेत् ? &amp;lsquo;आकाशे शब्दो वर्तते&amp;rsquo; इति प्रतीतिसिद्धाधेयता। तादृशाधेयतानिरूपिताधिकरणत्वमाकाशे वर्तत इति लक्षणसमन्वयः।&lt;br&gt;&#xA;नन्वेवं सत्यप्यस्य लक्षणस्य पृथिव्यादावतिव्याप्तिर्दुष्परिहरा। तथाहि ‘अयं भेरीशब्दः’ ‘वीणानादः&amp;rsquo; इत्यादिप्रतीतेः प्रमाणिकत्वात्, &amp;lsquo;भूतले घटः’ इत्यादाविव ‘भेर्याम्&amp;rsquo; इत्यत्र सप्तम्या अधिकरणत्वार्थकत्वेन शब्दस्य भेर्यादिपृथिवीधर्मत्वसिद्ध्या शब्दनिष्ठाधेयता केति चेत् &amp;lsquo;भेर्यां शब्दो जायते&amp;rsquo; इति प्रतीतिसिद्धाधेयता। तादृशाधेयतानिरूपिताधिकरणत्वं भेरीरूपपृथिव्यामपि वर्तत इति पृथिव्यामतिव्याप्तिः। एवम् &amp;rsquo; इदानीं शब्द:&amp;rsquo; इति प्रतीत्या कालस्य सर्वाधारत्वेन पूर्ववत् कालेऽप्यतिव्याप्तिरिति चेत्, न। शब्दनिष्ठाधेयतायां समवायसम्बन्धावच्छिन्नत्वस्य निवेशनात्। तथा च लक्षणम्- समवायसम्बन्धावच्छिन्नशब्दनिष्ठाधेयतानिरूपिताधिकरणत्वम् इति। तथा च नातिव्याप्तिः। तथाहि समवायसम्बन्धावच्छिन्नशब्दनिष्ठाधेयता का ? इत्युक्तौ &amp;lsquo;शब्दवदाकाशम्&amp;rsquo; इति प्रतीतिसिद्धाधेयता। &amp;lsquo;भेर्यां शब्दो वर्तते&amp;rsquo; इति प्रतीतिसिद्धाधेयता, न समवायसम्बन्धावच्छिन्ना। किन्तु स्वसमवायिसंयुक्तत्वसम्बन्धावच्छिन्ना। स्वम् - शब्दः। स्वसमवायि आकाशम्। तत्संयोगो भेर्यां वर्तत इति शब्दविशिष्टाकाशसंयोगात् &amp;lsquo;भेर्यां शब्दः&amp;rsquo; इति व्यवहारः, जले गन्धः&amp;rsquo; इत्यादिव्यवहारवत्। अतस्तत्र विद्यमानाधेयता स्वसमवायिसंयुक्तत्वसम्बन्धावच्छिन्ना, न तु समवायसम्बन्धावच्छिन्ना। कुत इति चेत् ? गुणगुणिनोरेव समवायात्। शब्दस्य आकाशगुणत्वात्। अतः तादृशसमवायसम्बन्धावच्छिन्नशब्दनिष्ठाधेयतानिरूपिताधिकरणत्वं तु आकाशे वर्तते, न तु भेरीरूपपृथिव्यामिति तत्र नातिव्याप्तिः। एवं काले कालिकसंबन्धावच्छिन्नशब्दनिष्ठाधेयतानिरूपिताधिकरणत्वमेव, न तु समवायसंबन्धावच्छिन्नशब्दनिष्ठाधेयतानिरूपिताधिकरणत्वमिति काले नातिव्याप्तिः।&lt;br&gt;&#xA;नन्वेवं सत्यप्यस्य लक्षणस्य पुनर्जलादावतिव्याप्तिर्दुष्परिहरा। तथाहि शब्दः कश्चन गुणः। तथा च शब्दनिष्ठाधेयता गुणत्वावच्छिन्नाऽपि भवति। एतादृशगुणत्वावच्छिन्नशब्दनिष्ठाधेयता केति चेत् ? &amp;lsquo;गुणवत्’ इति प्रतीतिसिद्धा चतुर्विंशतिगुणसाधारणी एकैवाखण्डाधेयता। तादृशाधेयता यथा शब्दे वर्तते तथा स्पर्शादावपि वर्तते। अतः स्पर्शदिनिष्ठाधेयतानिरूपिताधिकरणत्वं जलादिष्वपि वर्तत इति तत्रातिव्याप्तिरिति चेत्, न। शब्दनिष्ठाधेयतायां शब्दत्वावच्छिन्नत्वस्य निवेशनात्। तथा च लक्षणम् समवायसम्बन्धावच्छिन्नशब्दत्वावच्छिन्नशब्दनिष्ठाधेयतानिरूपिताधिकरणत्वम्। एवञ्च नातिव्याप्तिः। तथाहि - समवायसम्बन्धावच्छिन्नशब्दत्वावच्छिन्नशब्दनिष्ठाधेयता केति चेत्, तत्र आधेयताद्वयं वर्तते। एका गुणत्वावच्छिन्नशब्दनिष्ठा चतुर्विंशतिगुणसाधारणी &amp;lsquo;गुणवत्&amp;rsquo; इति प्रतीतिसिद्धाधेयता। एवं शब्दत्वावच्छिन्नशब्दमात्रनिष्ठाधेयता &amp;lsquo;शब्दवत्&amp;rsquo; इति प्रतीतिसिद्धाधेयता चापरा। लक्षणे तु &amp;lsquo;शब्दवत्&amp;rsquo; इति प्रतीतिसिद्धा शब्दमात्रनिष्ठा शब्दत्वावच्छिन्नाधेयता निविष्टा। अतः तादृशसमवायसम्बन्धावच्छिन्नशब्दत्वावच्छिन्नशब्दनिष्ठाधेयता केति चेत् &amp;lsquo;शब्दवत्&amp;rsquo; इति प्रतीतिसिद्धाधेयता, न तु &amp;lsquo;गुणवत्&amp;rsquo; इति प्रतीतिसिद्धाधेयता। तादृशाधेयतानिरूपिताधिकरणत्वं तु आकाश एव वर्तते, नान्यत्र कुत्राऽपीति जले नातिव्याप्तिः। आकाशादेर्नित्यत्वादेकत्वाच्चात्र लक्षणे जातिघटितपरिष्कारावश्यकता नास्ति॥&lt;br&gt;&#xA;न चात्र मध्ये गुणपदं निवेश्य लक्षणं वक्तव्यम्। किन्तु शब्दनिष्ठाधेयतानिरूपिताधिकरणत्वमात्रोक्तौ पर्याप्तम्। आकाशे शब्द एक एव विशेषगुण इति द्योतनार्थम्, गुणपदस्य विशेषगुणपरत्वाभिप्रायेण उक्तत्वात्। तेन शब्दाश्रयतया आकाशसिद्धिरित्यादिकमन्यत्र द्रष्टव्यम्। अथवा ये मीमांसकाः शब्दस्य द्रव्यत्वमङ्गीकुर्वन्ति तन्मतनिराकरणार्थम्। शब्दो न द्रव्यं, किन्तु गुण एव इति ज्ञापनार्थं गुणपदम्। अतो लक्षणे गुणपदं नावश्यकम्।&lt;br&gt;&#xA;एकम् - एकत्वसंख्याविशिष्टम्। अत एव - विभु, जगति सर्वत्रापि शब्दोत्पत्तिदर्शनात्, अपरिच्छिन्नपरिमाणवत्। अत एव नित्यं च - मध्यमपरिमाणवत एव लोके नाशदर्शनात्। आकाशस्यैकत्वेऽपि घटाद्युपाधिभेदादेव घटाकाशम् मठाकाशम् इत्यादिभेदव्यवहारः। एवं कर्णविवरावच्छिन्नमाकाशं श्रोत्रेन्द्रियमित्युच्यते। तच्च शब्दग्राहकम्। एवं पञ्चेन्द्रियाणि पाञ्चभौतिकानि। &amp;lsquo;नीलं नभः&amp;rsquo; इति प्रतीतिर्भ्रान्तिरेव समीपे पुरतस्तथादर्शनात्।&lt;/p&gt;</description>
    </item>
    <item>
      <title>16 कालः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/16_kAlaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/16_kAlaH/</guid>
      <description>&lt;details&gt;&lt;summary&gt;मूलम् - कालः - 16&lt;/summary&gt;&#xA;&lt;p&gt;अतीतादिव्यवहारहेतुः कालः। स चैको विभुर्नित्यश्च॥ १५॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 16&lt;/summary&gt;&#xA;&lt;p&gt;कालः, द्रव्यस्वरूपम्, अतीतव्यवहारः, नित्यत्वम्, विभुत्वम्&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - कालः&lt;/summary&gt;&#xA;&lt;p&gt;कालं लक्षयति- अतीतेति। सर्वाधारः कालः सर्वकार्यनिमित्तकारणं च।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - कालः&lt;/summary&gt;&#xA;&lt;p&gt;तर्कसंग्रहः&lt;br&gt;&#xA;अतीतादिव्यवहारहेतुः कालः। स चैको विभुर्नित्यश्च।&lt;br&gt;&#xA;आलोक- व्याख्या&lt;br&gt;&#xA;कालं लक्षयति- अतीतादीति। अतीतादीनां व्यवहारः अतीतादिव्यवहारः। अतीतादिव्यवहारस्य हेतुः अतीतादिव्यवहारहेतुरित्युभयत्र षष्ठीतत्पुरुषसमासः। आदिपदेन भविष्यद्वर्तमानयोरपि ग्रहणं कर्तव्यम्। अतीतादीनामित्यत्र षष्ठ्या विषयत्वमर्थः। प्रकृत्यर्थस्यातीतादेः षष्ठ्यर्थविषयतायामाधेयतासम्बन्धेनान्वयः। तथा च अतीतादिनिष्ठविषयता इति बोधः। व्यवहारो नाम ज्ञानजनकशब्दप्रयोगः। षष्ठ्यर्थविषयताया व्यवहारपदार्थैकदेशे ज्ञाने निरूपकतासम्बन्धेन अथवा स्वनिरूपितविषयितावत्त्वसम्बन्धेनान्वयः। तथा च अतीतादिनिष्ठविषयतानिरूपकज्ञानजनकशब्दप्रयोगः अथवा अतीतादिनिष्ठविषयतानिरूपितविषयिताश्रयज्ञानजनकशब्दप्रयोग इति बोधः। अतीतादिव्यवहारस्य हेतुरित्यत्र षष्ठ्याः कार्यत्वमर्थः। प्रकृत्यर्थस्य ज्ञानजनकशब्दप्रयोगस्य षष्ठ्यर्थकार्यतायामाधेयतासम्बन्धेनान्वयः। तथा च अतीतादिनिष्ठविषयतानिरूपकज्ञानजनकशब्दप्रयोगनिष्ठकार्यता इत्यासीत्। हेतुर्नाम कारणतावान्। षष्ठ्यर्थकार्यताया हेत्वर्थैकदेशे कारणतायां निरूपितत्वसम्बन्धेनान्वयः। तथा च- अतीतादिनिष्ठविषयतानिरूपकज्ञानजनकशब्दप्रयोगनिष्ठकार्यतानिरूपित कारणतावानित्यासीत्। आहत्य चाखण्डबोध: - &amp;lsquo;अतीतादिनिष्ठविषयता(निरूपित-विषयिताश्रय) निरूपकज्ञानजनकशब्दप्रयोगनिष्ठकार्यतानिरूपितकारणताश्रयः (कारणतावदभिन्नः) काल:&amp;rsquo; इति। अतीतादिनिष्ठविषयतानिरूपक (विषयतानिरूपितविषयिताश्रय) ज्ञानजनकशब्दप्रयोगनिष्ठकार्यतानिरूपितकारणत्वं कालस्य लक्षणम्।&lt;br&gt;&#xA;अस्य लक्षणस्य &amp;lsquo;अतीतो घटः&amp;rsquo; इत्यत्र समन्वयः। &amp;lsquo;अतीतः&amp;rsquo; इत्यत्र &amp;lsquo;व्यवहारे व्यवहर्तव्यस्य कारणत्वम्&amp;rsquo; इति नियमानुरोधेन अतीतादिविषयकव्यवहारे &amp;lsquo;अतीतः&amp;rsquo; इति अतीतत्वरूपकालज्ञानमावश्यकम्। अतस्तादृशातीतादिनिष्ठविषयतानिरूपकम् किं ज्ञानमिति चेत् ? &amp;lsquo;अतीत&amp;rsquo; इत्याकारकज्ञानम्। तादृशज्ञानजनकशब्दप्रयोगनिष्ठकार्यता केति चेत् ? अतीतादिव्यवहारनिष्ठकार्यता। तादृशकार्यतानिरूपितकारणत्वं काले वर्तत इति लक्षणसमन्वयः।&lt;br&gt;&#xA;नन्वेवं सत्यप्यस्य लक्षणस्येश्वरादावतिव्याप्तिर्दुष्परिहरा। तथा हि &amp;lsquo;कार्यसामान्यं प्रति कालेश्वरादृष्टादीनां कारणत्वम्&amp;rsquo; इति नियमानुसारेण अतीतादिनिष्ठविषयतानिरूपितज्ञानजनकशब्दप्रयोगनिष्ठकार्यतानिरूपितकारणत्वमीश्वरादावप्यस्तीति ईश्वरादावतिव्याप्तिरिति चेत्, न। कार्यतानिरूपितकारणतायाम् &amp;lsquo;असाधारण&amp;rsquo; दलस्य विशेषणात्। तथा च लक्षणम्- अतीतादिनिष्ठविषयतानिरूपकज्ञानजनकशब्द-प्रयोगनिष्ठकार्यतानिरूपितासाधारणकारणत्वम्। एवञ्च नातिव्याप्तिः। तथाहि कारणं हि साधारणकारणम्, असाधारणकारणमिति द्विविधम्। कालेश्वरादृष्टादयः साधारणकारणानि। इतराणि दण्डचक्रसलिलादीनि घटादौ असाधारणकारणानि। अतीतादिव्यवहारे अतीतादिविषयकातीतत्वरूपकालोऽसाधारणकारणम्। ईश्वरादीनां तु तत्र साधारणकारणत्वेन असाधारणकारणत्वाभावात् नेश्वरादावतिव्याप्तिः।&lt;br&gt;&#xA;ननु कालादीनां कार्यसामान्यं प्रति साधारणकारणत्वं यदि, तर्हि अतीतादिनिष्ठविषयतानिरूपकज्ञानजनकशब्दप्रयोगनिष्ठकार्यतानिरूपितासाधारणकारणत्वं कथं कालस्य लक्षणमुच्यते, साधारणकारणस्यासाधारणकारणत्वस्य च विरुद्धत्वेनासंभवप्रसङ्गादिति चेत्, न। काले साधारणकारणत्वं तु कार्यसामान्यापेक्षया, असाधारणकारणत्वं तु कालव्यवहारं प्रति कालज्ञानस्यावश्यकत्वात् विशेषापेक्षयेति विरोधाभावात्। यथा हि दण्डादिकं घटादिकं प्रति निमित्तकारणं सदपि स्वगतरूपं प्रति समवायिकारणमपि भवति। निरूपकभेदेन तद्यथा न विरुद्धं, तथैवात्राप्यदोषात्। कार्यत्वावच्छिन्नकार्यतानिरूपिताकारणता अन्या, अन्या च व्यवहारत्वा- वच्छिन्नकार्यतानिरूपिता कारणतेति ज्ञेयम्।&lt;br&gt;&#xA;यद्यप्यत्र ‘अतीत’पदस्यातीतकालवृत्तिवस्तुपरत्वात् तादृशव्यवहारकारणत्वं घटादेरपि वर्तत इति घटादावतिव्याप्तिः। न चातीतपदम् ‘कालोऽतीतः’ इति व्यवहारात् कालबोधकमेवेति शक्यम्, कालस्य नित्यत्वेन तस्यातीतत्वाभावात्, तादृशव्यवहारस्य घटाद्यौपाधिकत्वात्। तथापि &amp;lsquo;अतीत&amp;rsquo;पदस्यातीतत्वपरत्वात्, अतीतत्वादिनिष्ठविषयतानिरूपितविषयिताश्रयज्ञानजनकशब्दप्रयोगनिष्ठकार्यतानिरूपितासाधारणकारणताश्रयत्वस्य लक्षणत्वेनातिव्याप्त्यभावात्।&lt;br&gt;&#xA;कालस्यैकत्वेऽपि उपाधिभेदादेवातीतवर्तमानभविष्यत्कालभेदः। &amp;lsquo;अस्ति&amp;rsquo; इति व्यवहारप्रयोजकः कालो वर्तमानः। &amp;lsquo;बभूव&amp;rsquo; इति व्यवहारप्रयोजको भूतः। ‘भविष्यति&amp;rsquo; इति व्यवहारप्रयोजको भावी। भूते भविष्यति च कालेऽद्यतनानद्यतनत्वादिकमौपाधिकभेदापेक्षम्। वर्तमानस्त्वेक एव। यद्यपि कालोऽतीन्द्रियः, तथाप्युपाधीनां सूर्योदयादीनां प्रत्यक्षत्वात् कालोऽपि प्रत्यक्ष इव भवति। अत एव &amp;lsquo;जन्यानां कालोपाधित्वम्&amp;rsquo; इत्येव नियमः, नित्यानां भूतभविष्यद्व्यवहारासंभवात्। जन्यानां कालोपाधित्वादेव तेषां खण्डकालरूपत्वम्, उपाध्युपहितयोरभेदोपचारात्, &amp;lsquo;अशोककालः&amp;rsquo; इत्यादिव्यवहारः,‘अयो दहति’ इतिवत्। अयसः पार्थिवत्वात् स्वतो नहि दाहकत्वम्, किन्तु वह्निनोपहितस्य तप्तायस एव। एवञ्च खण्डकालत्वाज्जन्यानां क्वचित्कालः प्रत्यक्ष इव। अयं न्यायो दिश्यपि समानः। अत एव &amp;lsquo;मूर्तानां दिगुपाधित्वम्&amp;rsquo; इत्यपि न्यायः।&lt;br&gt;&#xA;तर्कसंग्रहः&lt;br&gt;&#xA;प्राच्यादिव्यवहारहेतुर्दिक्। सा चैका विभ्वी नित्या च।&lt;br&gt;&#xA;आलोक- व्याख्या&lt;br&gt;&#xA;दिशं लक्षयति - प्राच्यादीति। प्राच्यादीनां व्यवहार इति प्राच्यादिव्यवहारः। प्राच्यादिव्यवहारस्य हेतुः प्राच्यादिव्यवहारहेतुः। आदिपदेन प्रतीची - उदिची- अवाचीनां ग्रहणं कर्तव्यम्। &amp;lsquo;प्राच्यादीनाम् इत्यत्र षष्ठ्या विषयत्वमर्थः। प्रकृत्यर्थस्याधेयत्वसम्बन्धेन षष्ठ्यर्थविषयतायामन्वयः। तथा च प्राच्यादिनिष्ठविषयतेति बोधः। &amp;lsquo;व्यवहारो&amp;rsquo; नाम ज्ञानजनकशब्दप्रयोगः। षष्ठ्यर्थविषयताया व्यवहारपदार्थैकदेशे ज्ञाने निरूपकत्वसम्बन्धेनान्वयः। तथा च प्राच्यादिनिष्ठविषयतानिरूपकज्ञानजनकशब्दप्रयोगः इति खण्डबोधः। &amp;lsquo;व्यवहारस्य हेतु:&amp;rsquo; इत्यत्र षष्ठ्याः कार्यत्वमर्थः। प्रकृत्यर्थस्य षष्ठ्यर्थकार्यतायामाधेयतासम्बन्धेनान्वयः। तथा च ज्ञानजनकशब्दप्रयोगनिष्ठकार्यता इति बोधः। हेतुर्नाम कारणतावतीत्यर्थः। षष्ठ्यर्थकार्यताया निरूपितत्वसम्बन्धेन &amp;lsquo;कारणतावतीत्यत्रैकदेशे कारणतायामन्वयः। तथा च ज्ञानजनकशब्दप्रयोग- निष्ठकार्यतानिरूपितकारणतावती (कारणताश्रयः) इति बोधः। &amp;lsquo;प्राच्यादिनिष्ठ- विषयतानिरूपकज्ञानजनकशब्दप्रयोगनिष्ठकार्यतानिरूपितकारणतावदभिन्ना (कारणताश्रयः) दिक्&amp;rsquo; इति अखण्डशाब्दबोधः। लक्षणं तु &amp;lsquo;प्राच्यादिनिष्ठविषयतानिरूपकज्ञानजनकशब्दप्रयोगनिष्ठकार्यतानिरूपितकारणत्वम्&amp;rsquo; इति। अस्य लक्षणस्य &amp;lsquo;प्राच्यां घटः&amp;rsquo; इत्यादौ समन्वयः। &amp;lsquo;प्राच्यां घटः&amp;rsquo; इत्यस्मिन् व्यवहारे व्यवहर्तव्याया दिशः कारणत्वात् प्राच्यादिविषयकव्यवहारे प्राच्यादिरूपदिग्ज्ञानमावश्यकम्। तादृशप्राच्यादिनिष्ठविषयतानिरूपकं किं ज्ञानमिति चेत् ? &amp;lsquo;प्राची&amp;rsquo; इत्याद्याकारकं ज्ञानम्। तज्जनकः ‘इयं प्राची&amp;rsquo; &amp;lsquo;इयमवाची&amp;rsquo; &amp;lsquo;इयं प्रतीची&amp;rsquo; &amp;lsquo;इयमुदीची &amp;rsquo; इत्याद्याकारकशब्दप्रयोगः। तादृशशब्दप्रयोगरूपव्यवहारनिष्ठकार्यता केति चेत् ? &amp;lsquo;इयं प्राची&amp;rsquo; इत्याद्याकारकप्रतीतिसिद्धा व्यवहारनिष्ठकार्यता। तादृशकार्यतानिरूपितकारणत्वं दिशि वर्तत इति लक्षणसमन्वयः।&lt;br&gt;&#xA;नन्वेवं सत्यपि लक्षणस्यास्येश्वरादावतिव्याप्तिर्दुर्वारा। तथाहि- कार्यसामान्यं प्रति कालेश्वरादृष्टादीनां कारणत्वात् प्राच्यादिनिष्ठविषयता- निरूपकज्ञानजनकशब्दप्रयोगनिष्ठकार्यतानिरूपितसामान्यकारणत्वमीश्वरादावप्यस्तीति अतिव्याप्तिरिति चेत्, न। कार्यतानिरूपितकारणतायाम् ‘असाधारण’ पदस्य विशेषणात्। तथा च लक्षणम्- &amp;lsquo;प्राच्यादिनिष्ठविषयतानिरूपकज्ञान- जनकशब्दप्रयोगनिष्ठकार्यतानिरूपितासाधारणकारणत्वम्&amp;rsquo; इति। तथा च नातिव्याप्तिः। तथाहि दिशि निष्ठं कारणत्वं द्विविधं वर्तते। एकं कार्यसामान्यं प्रति कारणत्वम्। अन्यश्च विषयविधया विशेष (असाधारण) कारणत्वमपि। यद्यपि ईश्वरादीनां कार्यसामान्यं प्रति कारणत्वं वर्तते। किन्तु लक्षणेऽसाधारणकारणत्वस्य निवेशनात् प्राच्यादिव्यवहारं प्रति विषयविधया प्राच्यादिरूपदिश एवासाधारणकारणत्वात्, ईश्वरादीनां सामान्यकारणत्वात्, तत्रातिव्याप्तिः परिहृता भवति। साधारणासाधारणकारणत्वयोरविरोधादिकं काललक्षणवदेव ज्ञेयम्।&lt;br&gt;&#xA;सूर्योदयाचलसन्निहिता दिक् प्राची। अत्र &amp;lsquo;अचल&amp;rsquo; पदं पुराणानुसारात्। वस्तुतस्तु सूर्योदयप्रदेशावच्छिन्ना दिक् प्राची। अस्तप्रदेशावच्छिन्ना दिक् प्रतीची। ‘सर्वेषामेव वर्षाणां मेरुरुत्तरतः स्थितः&amp;rsquo; इति वचनात्। मेरुपर्वतदेशावच्छिन्ना दिगुदीची। वर्षः देशः। भूम्या गोलरूपत्वात्। उपरि मध्ये वर्तमानो भागः सर्वेषां देशानामुत्तरभागः, तत्रैव मेरुरपि। मेरोर्व्यवहिता दिगवाची = दक्षिणा। अत्रापि दिगुपाधीनां सूर्योदयादीनां प्रत्यक्षत्वात्, दिशोऽपि प्रत्यक्षत्वभ्रमः। अत एव नूतनदेशगमने दिग्भ्रमोऽपि कदाचित् भवति। औपाधिकभेदविषयकविचारः काल इव दिश्यपि समानः। दिगुपाधिरेव देशः। अतश्च &amp;lsquo;प्राच्यादिदेशव्यवहारासाधारणकारणं दिक्&amp;rsquo; इत्येव दिशो निष्कृष्टं लक्षणम्।&lt;br&gt;&#xA;अत्रेदं तत्त्वम् - ‘कालेश्वरादृष्टादीनां कार्यसामान्यकारणत्वम्&amp;rsquo; इत्यत्र ‘आदि’पदेन किं ग्राह्यम् ? दिगेकैव। तथा च कालेश्वरादृष्टदिशश्चत्वारः पदार्थाः कार्यसामान्यकारणानि। &amp;lsquo;Space, (स्पैच्) Time (टाइम्) संज्ञकौ दिक्कालावेव कार्यसामान्यकारणान्तर्गताविति सर्वविज्ञानिसंमतम्, दैवज्ञसंमतञ्च। ‘एतस्मिन् काले, एतस्मिन् देशे, एतस्य एतादृशं फलं भवतु&amp;rsquo; इत्याकारकः सृष्ट्यधीशस्य संकल्प एव कार्यसामान्यं प्रति कारणम्। ‘एतस्मिन् काले&amp;rsquo; इति कालः ‘एतस्मिन् देशे&amp;rsquo; इति दिक् च विवक्षिता। दिगुपाधिरेव &amp;lsquo;देशः&amp;rsquo; इत्युच्यते। ‘एतस्य&amp;rsquo; इति चेतनविशेषवाची। तेन चादृष्टविशेषस्यापि कारणत्वं सिद्धम्। ‘सृष्ट्यधीशः’ इत्यनेनेश्वरः कथ्यते। &amp;lsquo;तेन विना तृणाग्रमपि न चलति&amp;rsquo; इति न्यायः केनोपनिषत्प्रतिपाद्येन &amp;lsquo;ब्रह्म ह देवेभ्यो विजिग्ये&amp;rsquo; (केन.२-१-१) इत्याख्यानेन सिद्ध इति कालदिगीश्वरादृष्टानि सर्वकार्यकारणानि। अत एव ‘पृथिव्यप्तेजोवाय्वाकाशात्मकपञ्चभूतानि जीवानां भोगोपकरणभूतानि निर्दिष्टानि प्रथमम्। अनन्तरं कालदिशौ निर्दिष्टे। अनन्तरं भोक्ता आत्मा। अन्ते च &amp;lsquo;मन एव मनुष्याणां कारणं वन्धमोक्षयोः&amp;rsquo; इत्युक्तं सर्वभोगापवर्गव्यवस्थापकं मनो निर्दिष्टमिति वैज्ञानिकोऽयं विभागः। अत एव दशमद्रव्यस्यापि न प्रसक्तिरिति &amp;lsquo;सप्तपदार्था:&amp;rsquo; इति पदार्थविभागः, &amp;lsquo;नव द्रव्याणि&amp;rsquo; इति द्रव्यविभागश्चाविचाल्य एव। गुणक्रियादिविभागास्तु यथासंभवं व्यवस्थाप्याः।&lt;/p&gt;</description>
    </item>
    <item>
      <title>17 दिक्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/17_dik/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/17_dik/</guid>
      <description>&lt;details&gt;&lt;summary&gt;मूलम् - दिक् - 17&lt;/summary&gt;&#xA;&lt;p&gt;प्राच्यादिव्यवहारहेतुर्दिक्। सा चैका विभ्वी नित्या च॥ १६॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 17&lt;/summary&gt;&#xA;&lt;p&gt;दिक्, द्रव्यस्वरूपम्, दिग्व्यवहारः, नित्यत्वम्, विभुत्वम्&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - दिक्&lt;/summary&gt;&#xA;&lt;p&gt;दिशो लक्षणमाह-प्राचीति। दिगपि कार्यमात्रे निमित्तकारणम्।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;गोवर्धन-न्यायबोधिनी - दिक्&lt;/summary&gt;&#xA;&lt;p&gt;दिशो लक्षणमाह - प्राचीति। उदयाचलसन्निहिता या दिक् सा प्राची। अस्ताचलसन्निहिता या दिक् सा प्रतीची। मेरोः सन्निहिता या दिक् सोदीची। मेरोर्व्यवहिता या दिक् सावाची।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;कुरुगण्टि-श्रीनिवास-दीपिका-सर्वस्वम् - दिक्&lt;/summary&gt;&#xA;&lt;p&gt;प्राच्यादिव्यवहारहेतुः दिक्। साचैका विभ्वी नित्या च।&lt;br&gt;&#xA;दिशं लक्षयति प्राच्यादीति। शाब्दबोधः काललक्षण इव ज्ञेयः। प्राच्यादिव्यवहारनिष्ठकार्यतानिरूपितकारणताश्रयत्वं दिशो लक्षणम्, प्राच्यादिव्यवहारनिष्ठा या कार्यता अयं प्राच्यः अयं प्रतीच्यः अयम् उदीच्यः अयमवाच्यः इत्याकारकव्यवहारे विद्यमाना कार्यता, तन्निरूपिता या कारणता प्राच्यादिदिक्षु विद्यमाना कारणता, तदाश्रयत्वं दिक्षु वर्तते इति समन्वयः। अत्रापि व्यवहारहेतुत्वमात्रोक्तौ घटेऽतिव्याप्तिः। आदिपदाभावे प्रतीच्यादिदिक्षु अव्याप्तिः। पूर्ववद्घटादावतिव्याप्तिवारणाय प्राच्यादिव्यवहारनिष्ठकार्यतानिरूपितरकारणतावज्ज्ञानीयमुख्यविशेष्यतानिरूपितप्रकारताश्रयत्वं निष्कृष्टलक्षणं बोध्यम्। एकत्वादिकं गगनलक्षणवद्बोध्यम्।&lt;/p&gt;</description>
    </item>
    <item>
      <title>18 आत्मा</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/18_AtmA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/18_AtmA/</guid>
      <description>&lt;details&gt;&lt;summary&gt;मूलम् - आत्मा - 18&lt;/summary&gt;&#xA;&lt;p&gt;ज्ञानाधिकरणमात्मा। स द्विविधः परमात्मा जीवात्मा च। तत्रेश्वरः सर्वज्ञः परमात्मैक एव। जीवात्मा प्रतिशरीरं भिन्नो विभुर्नित्यश्च॥ १७॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 18&lt;/summary&gt;&#xA;&lt;p&gt;आत्मा, ज्ञानाधिकरणम्, परमात्मा, जीवात्मा, द्विविधात्मा&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - आत्मा&lt;/summary&gt;&#xA;&lt;p&gt;आत्मनो लक्षणमाह-ज्ञानेति। आत्मानं विभजते- स द्विविध इति। परमात्मनो लक्षणमाह-तत्रेति। नित्यज्ञानाधिकरणत्वमीश्वरत्वम्।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - ईश्वरस्यप्रमाणम्&lt;/summary&gt;&#xA;&lt;p&gt;नन्वीश्वरसद्भावे किं प्रमाणम्। न तावत्प्रत्यक्षम्। तद्धि बाह्यमान्तरं वा। नाद्यः, अरूपिद्रव्यत्वात्। न द्वितीयः, आत्मसुखदुःखादिव्यतिरिक्तत्वात्। नाप्यनुमानं लिङ्गाभावात् इति चेन्न। अङ्कुरादिकं सकर्तृकं कार्यत्वात् घटवदित्यनुमानस्य प्रमाणत्वात्। उपादानगोचरापरोक्षज्ञानचिकीर्षाकृतिमत्त्वं कर्तृत्वम्। उपादानं समवायिकारणम्। सकलपरमाण्वादिसूक्ष्मदर्शित्वात् सर्वज्ञत्वम्। &amp;ldquo;यः सर्वज्ञः स सर्ववित्&amp;rdquo; इत्यागमोऽपि तत्र प्रमाणम्।&lt;/p&gt;</description>
    </item>
    <item>
      <title>19 मनः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/19_manaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/19_manaH/</guid>
      <description>&lt;details&gt;&lt;summary&gt;मूलम् - मनः - 19&lt;/summary&gt;&#xA;&lt;p&gt;सुखाद्युपलब्धिसाधनमिन्द्रियं मनः। तच्च प्रत्यात्मनियतत्वादनन्तं परमाणुरूपं नित्यं च॥ १८॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 19&lt;/summary&gt;&#xA;&lt;p&gt;मनः, इन्द्रियसाधनम्, परमाणुरूपम्, नित्यता&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - मनोपरिमाणम्&lt;/summary&gt;&#xA;&lt;p&gt;मनसो लक्षणमाह- सुखेति। स्पर्शरहितत्वे सति क्रियावत्त्वं मनसो लक्षणम्। तद्विभजते- तच्चेति। एकैकस्यात्मन एकैकं मन इत्यात्मनामनेकत्वात्मनसोऽप्यनेकत्वमित्यर्थः। परमाणुरूपमिति। मध्यमपरिमाणवत्त्वेऽनित्यत्वप्रसङ्गादित्यर्थः।&lt;br&gt;&#xA;ननु मनो विभु स्पर्शरहितत्वे सति द्रव्यत्वादाकाशादिवदिति चेन्न। मनसो विभुत्वे आत्ममनःसंयोगस्यासमवायिकारणस्याभावाज्ज्ञानानुत्पत्तिप्रसङ्ग:। न च विभुद्वयसंयोगोऽस्त्विति वाच्यम्। तत्संयोगस्य नित्यत्वेन सुषुप्त्यभावप्रसङ्गात्। पुरीतद्व्यतिरिक्तस्थले आत्ममनःसंयोगस्य सर्वदा विद्यमानत्वात्। अणुत्वे तु यदा मनः पुरीतति प्रविशति तदा सुषुप्तिः। यदा निस्सरति तदा ज्ञानोत्पत्तिरित्यणुत्वसिद्धिः।&lt;/p&gt;</description>
    </item>
    <item>
      <title>20 रूपः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/20_rUpaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/20_rUpaH/</guid>
      <description>&lt;details&gt;&lt;summary&gt;मूलम् - रूपः - 20&lt;/summary&gt;&#xA;&lt;p&gt;चक्षुर्मात्रग्राह्यो गुणो रूपम्। तच्च शुक्लनीलपीतरक्तहरितकपिशचित्रभेदात्सप्तविधम्। पृथिवीजलतेजोवृत्ति। तत्र पृथिव्यां सप्तविधम्। अभास्वरशुक्लं जले। भास्वरशुक्लं तेजसि॥ १९॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 20&lt;/summary&gt;&#xA;&lt;p&gt;रूपः, गुणः, चक्षुर्ग्राह्यगुणः, सप्तविधरूपः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - रूपः&lt;/summary&gt;&#xA;&lt;p&gt;रूपं लक्षयति- चक्षुरिति। संख्यादावतिव्याप्तिवारणाय मात्रपदम्। रूपत्वेऽतिव्याप्तिवारणाय गुणपदम्।&lt;br&gt;&#xA;नन्वव्याप्यवृत्तिनीलादिसमुदाय एव चित्ररूपमिति चेन्न। रूपस्य व्याप्यवृत्तित्वनियमात्। ननु चित्रपटेऽवयवरूपस्यैव प्रतीतिरिति चेन्न। रूपरहितत्वेन पटस्याप्रत्यक्षत्वप्रसङ्गात्। न च रूपवत्समवेतत्वं प्रत्यक्षत्वप्रयोजकम् गौरवात्। तस्मात्पटस्य प्रत्यक्षत्वान्यथानुपपत्त्या चित्ररूपसिद्धिः। रूपस्याश्रयमाह-पृथिवीति। आश्रयं विभज्य दर्शयति- तत्रेति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - रूपम्&lt;/summary&gt;&#xA;&lt;p&gt;तर्कसंग्रहः&lt;br&gt;&#xA;चक्षुर्मात्रग्राह्यो गुणो रूपम्। तच्च शुक्लनीलपीतरक्तहरितकपिशचित्रभेदात्सप्तविधम्। पृथिवीजलतेजोवृत्ति। तत्र पृथिव्यां सप्तविधम्। अभास्वरशुक्लं जले। भास्वरशुकं तेजसि।&lt;br&gt;&#xA;आलोक-व्याख्या&lt;br&gt;&#xA;एवं नवद्रव्याणां निरूपणेन द्रव्यनिरूपणस्य समाप्त्या, अनन्तरं यथाक्रमं गुणनिरूपणे कर्तव्ये सति, प्रथमनिर्दिष्टं रूपं लक्षयति- चक्षुरित्यादि। चक्षुरेव चक्षुर्मात्रम्। चक्षुर्मात्रेण ग्राह्यः चक्षुर्मात्रग्राह्यः। चक्षुर्मात्रेण ग्राह्य इत्यस्य लोके &amp;lsquo;चक्षुरिन्द्रियजन्यप्रत्यक्षविषयः चक्षुर्भिन्नेन्द्रियजन्यप्रत्यक्षाविषयः&amp;rsquo; इति बोधोऽनुभवसिद्धः। शाब्दबोधोऽप्येतदनुगुण एव वर्णनीयः। तथा हि एवकारस्य भेदवान्, अभावश्चार्थः। चक्षुः पदस्य चक्षुरिन्द्रियमर्थः। तृतीयाया जन्यत्वमर्थः। चक्षुश्शब्दार्थस्य तृतीयार्थजन्यत्वे स्वनिष्ठजनकतानिरूपितत्वसंबन्धेनान्वयः। जन्यताया आश्रयतासंबन्धेन ग्रहधात्वर्थे प्रत्यक्षेऽन्वयः। ण्यत्प्रत्ययस्य विषयतावान् अर्थः। धात्वर्थस्य प्रत्यक्षस्य निरूपितत्वसंबन्धेन विषयत्वेऽन्वयः। विषयतावतोऽभेदसंबन्धेन विशेष्ये रूपेऽन्वयः। तथा च चक्षुरिन्द्रियनिष्ठजनकतानिरूपितजन्यताश्रयप्रत्यक्षनिरूपितविषयतावदभिन्नम् इति बोधः। मात्रपदेन च चक्षुरिन्द्रियनिष्ठप्रतियोगितानिरूपकभेदवन्निष्ठजनकतानिरूपित- जन्यताश्रयप्रत्यक्षनिरूपितविषयताभाववदभिन्नमिति बोध्यते। अथवा एतद्दृष्ट्या तु व्युत्पत्तिवैचित्र्याच्छाब्दबोधो वर्णनीयः। चक्षुः पदस्य स्वनिष्ठप्रतियोगितानिरूपकत्वसंबन्धेन मात्रपदार्थैकदेशे भेदेऽन्वयः। तथा च चक्षुरिन्द्रियनिष्ठप्रतियोगितानिरूपकभेदवानर्थः। भेदवतः स्वनिष्ठजनकता- निरूपितत्वसंबन्धेन तृतीयार्थे जन्यत्वेऽन्वयः। तथा च चक्षुरिन्द्रियनिष्ठ- प्रतियोगितानिरूपकभेदवन्निष्ठजनकतानिरूपितजन्यता इत्यासीत्। जन्यताया आश्रयतासंबन्धेन ग्रहधात्वर्थप्रत्यक्षे, धात्वर्थस्य च निरूपितत्वसंबन्धेन ण्यत्प्रत्ययार्थैकदेशविषयतायाञ्चान्वयः। ण्यत्प्रत्ययार्थविषयतायाः स्वनिष्ठप्रतियोगितानिरूपकत्वसंबन्धेन मात्रपदार्थैकदेशेऽभावेऽन्वयः। विषयत्वाभाववतोऽभेदसंबन्धेन रूपेऽन्वयः। तथा च मात्रपदसमभिव्याहारेण चक्षुरिन्द्रियनिष्ठप्रतियोगितानिरूपकभेदवदिन्द्रियनिष्ठजनकतानिरूपितजन्यताश्रयप्रत्यक्षनिरूपितविषयत्वाभाववदभिन्नमिति बोधः। एवञ्च चक्षुरिन्द्रियजन्यप्रत्यक्षविषयः, चक्षुर्भिन्नेन्द्रियजन्यप्रत्यक्षाविषयो गुणो रूपमिति संग्रहेण निष्कृष्टः शाब्दबोधः। सर्वमिदं लोकानुभवस्वारस्यानुरोधेन व्युत्पत्तिवैचित्र्यान्निर्वाह्यम्।&lt;br&gt;&#xA;चक्षुरिन्द्रियजन्यप्रत्यक्षविषयत्वे सति चक्षुर्भिन्नेन्द्रियजन्यप्रत्यक्षाविषयत्वे सति गुणत्वं रूपस्य लक्षणम्। चक्षुरिन्द्रियजन्यं यत् प्रत्यक्षम्, ‘अयं नीलः&amp;rsquo; इत्यादिप्रत्यक्षम्। तद्विषयत्वं नैल्यादौ रूपे वर्तते। एवं चक्षुर्भिन्नं यदिन्द्रियं त्वगादीन्द्रियम्। तज्जन्यं प्रत्यक्षम् - &amp;lsquo;अयं शीतः &amp;rsquo; इत्यादिप्रत्यक्षम्। तदविषयत्वं च रूपे वर्तते, गुणत्वं च वर्तत इति लक्षणसमन्वयः। गुणत्वमात्रोक्तौ रसादावतिव्याप्तिः। तदर्थं चक्षुरिन्द्रियजन्यप्रत्यक्षविषयत्वं विशेषणम्। रसे चक्षुरिन्द्रियजन्यप्रत्यक्षविषयत्वा- भावान्नातिव्याप्तिः। एतावन्मात्रोक्तौ घटादावतिव्याप्तिः, तस्य चक्षुरिन्द्रिय- जन्यप्रत्यक्षविषयत्वात्। अतो गुणपदम्। घटादेर्द्रव्यत्वेन गुणत्वाभावान्नातिव्याप्तिः। चक्षुरिन्द्रियजन्यप्रत्यक्षविषयत्वे सति गुणत्वमात्रोक्तौ संख्यादौ चक्षुरिन्द्रियजन्यप्रत्यक्षविषयत्वस्य गुणत्वस्य च सत्त्वादतिव्याप्तिः। अतश्चक्षु- र्भिन्नेन्द्रियजन्यप्रत्यक्षविषयत्वमुक्तम्। संख्यादौ चक्षुर्भिन्नत्वगिन्द्रियजन्यप्रत्यक्ष- विषयत्वस्यैव सत्त्वेनाविषयत्वाभावान्नातिव्याप्तिः। चक्षुर्भिन्नेन्द्रियजन्यप्रत्यक्षाविषयत्वे सति गुणत्वमात्रोक्तौ, गुरुत्वस्यातीन्द्रियत्वेन केनापीन्द्रियेणाग्राह्यत्वात्, चक्षुर्भिन्नेन्द्रियजन्यप्रत्यक्षाविषयत्वस्य गुणत्वस्य च सत्त्वेन गुरुत्वादावतिव्याप्तिः। अतश्चक्षुरिन्द्रियजन्यप्रत्यक्षविषयत्वविशेषणम्। गुरुत्वस्यातीन्द्रियत्वेन चक्षुरिन्द्रियजन्यप्रत्यक्षविषयत्वस्य तत्राभावान्नातिव्याप्तिः। गुणत्वानुपादाने, &amp;lsquo;येनेन्द्रियेण यद्वस्तु गृह्यते, तेनैवेन्द्रियेण तन्निष्ठा जातिस्तदभावश्च गृह्यते&amp;rsquo; इति न्यायात् रूपत्वजातौ, रूपाभावे च चक्षुरिन्द्रियजन्यप्रत्यक्षविषयत्वस्य, चक्षुर्भिन्नेन्द्रियजन्यप्रत्यक्षाविषयत्वस्य च सत्त्वादतिव्याप्तिः। अतो गुणत्वम्। रूपत्वस्य जातित्वेन तत्र, रूपाभावे च गुणत्वाभावान्ना- तिव्याप्तिः।&lt;br&gt;&#xA;नन्वेवमपि प्रभाघटसंयोगेऽतिव्याप्तिः, तस्य घटद्वयसंयोगवत् त्वगिन्द्रियग्राह्यत्वाभावात्, चक्षुरिन्द्रियग्राह्यत्वात्, गुणत्वाच्चेति चेत्, न। गुणपदस्य विशेषगुणपरत्वेन, संयोगस्य सामान्यगुणत्वेनातिव्याप्त्यभावात्। न चैवं सति गुरुत्वस्य सामान्यगुणत्वेनानेनैव वारणे चक्षुरिन्द्रियग्राह्यत्वदलं विफलमिति शङ्क्यम्, अतीन्द्रियेऽदृष्टेऽतिव्याप्तिपरिहारेण सार्थक्यात्। अदृष्टस्य चक्षुर्भिन्नेन्द्रियाग्राह्यत्वात् विशेषगुणत्वाच्च। अथैवमपि परमाणुगतरूपस्यातीन्द्रियत्वेन चक्षुरिन्द्रियग्राह्यत्वाभावात् अव्याप्तिरिति चेत्, न। चक्षुरिन्द्रियग्राह्यगुणवृत्तिजातिमत्त्वस्य विवक्षणेन रूपत्वजातिमादायाव्याप्तेः परिहारात्। एवं गुणत्वजातिमादायादृष्टादावतिव्याप्तिपरिहाराय गुणत्वव्याप्यजातिमत्त्वमपि विवक्षणीयम्। गुणत्वव्याप्यशुक्लत्वादिजातिमादायाव्याप्तिपरिहाराय गुणत्वसाक्षाद्व्याप्यजातिमत्त्वमपि विवक्षणीयम्। नन्वेवं तर्हि रूपत्वरूपाभावयोस्तादृशजातिमत्त्वाभावादतिव्याप्त्यप्रसक्त्या गुणपदं व्यर्थमिति चेत्, न। सूर्यादिगतसंख्यादेश्चक्षुरिन्द्रियमात्रग्राह्यत्वात् तादृशगुणगतैकत्वत्वादिजातिमादायातिव्याप्तिपरिहारार्थं तस्यावश्यकत्वात्। एवमपि मनसो ज्ञानसामान्यं प्रति कारणत्वात् चक्षुर्भिन्नेन्द्रियजन्यप्रत्यक्षविषयत्वमेव रूपे वर्तते, न त्वविषयत्वमित्यसंभवपरिहारायेन्द्रियपदं बहिरिन्द्रियपरं वक्तव्यमित्यादिकमूह्यम्। तथा च चक्षुरिन्द्रियजन्यप्रत्यक्षविषयगुणत्वसाक्षाद्व्याप्यजातिमत्त्वे सति, चक्षुर्भिन्नबाह्येन्द्रिय-जन्यप्रत्यक्षाविषयत्वे सति विशेषगुणत्वं रूपस्य लक्षणमिति।&lt;br&gt;&#xA;एवमपि ‘सुरभि चन्दनम्&amp;rsquo; इत्यादिप्रत्यये चक्षुरिन्द्रियजन्ये सौरभ्यस्यापि ज्ञानलक्षणप्रत्यासत्या (अलौकिकसन्निकर्षेण) भानात्तत्रातिव्याप्तिवारणाय चक्षुरिन्द्रियजन्यप्रत्यक्षनिरूपितलौकिकविषयताश्रयत्वपर्यन्तं विवक्षणीयमित्यादिकमप्यूह्यम्।&lt;br&gt;&#xA;चित्ररूपं तु नानारूपैस्तन्तुभिरारब्धस्य पटादेः प्रत्यक्षत्वार्थम्। नानारूपाणि नानातन्तुनिष्ठानि। पटस्तु तन्तुजन्यस्तन्तुभ्योऽतिरिक्तोऽवयवीत्युच्यते। अवयवी चैकः। तत्र रूपाभावे पटप्रत्यक्षमेव न स्यात्। चाक्षुषप्रत्यक्षं प्रति रूपस्य कारणत्वात्। अतः पटेऽतिरिक्तं रूपमङ्गीकार्यमित्यतिरिक्तचित्ररूपसिद्धिः। यद्यपि इन्द्रधनुषि दृश्यमानानि रूपाण्येव वास्तवरूपाणि, न तु शुक्लादीनीति केचिद्वदन्ति। परन्तु सर्वव्यवहाराणामनुभवरूपम् ऐन्द्रियकं ज्ञानमेव मूलम्। अयमेव विषयोऽस्य शास्त्रस्य।&lt;br&gt;&#xA;ननु &amp;lsquo;नीलं नभः&amp;rsquo; इति प्रतीत्याकाशस्यापि रूपं गुण इति पृथिवीजलतेजोमात्रवृत्तित्वं रूपस्य कथमिति चेत्, न। अतिदूरप्रदेशे चक्षुरिन्द्रियाप्रसरणौपाधिकस्तादृशः प्रत्ययः। अन्यथा सन्निहितेऽप्याकाशे तादृशप्रतीतिप्रसङ्गः। ग्रीष्मर्तौ हठाद्बहिः प्रदेशागृहं प्रविष्टानां किल गृहान्तः कृष्णरूपदर्शनं चक्षुरिन्द्रियप्रसरणाभावप्रयुक्तं दृष्टमिति यत्किञ्चिदेतत्।&lt;/p&gt;</description>
    </item>
    <item>
      <title>21 रसः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/21_rasaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/21_rasaH/</guid>
      <description>&lt;details&gt;&lt;summary&gt;मूलम् - रसः - 21&lt;/summary&gt;&#xA;&lt;p&gt;रसनग्राह्यो गुणो रसः। स च मधुराम्ललवणकटुकषायतिक्तभेदात्षड्विधः। पृथिवीजलवृत्तिः। पृथिव्यां षड्विधः। जले मधुर एव॥ २०॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 21&lt;/summary&gt;&#xA;&lt;p&gt;रसः, गुणः, रसनग्राह्यगुणः, षड्विधरसः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - रसः&lt;/summary&gt;&#xA;&lt;p&gt;रसं लक्षयति- रसनेति। रसत्वेऽतिव्याप्तिवारणाय गुणपदम्। रसस्याश्रयमाह- पृथिवीति। आश्रयं विभज्य दर्शयति- तत्रेति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - रसः&lt;/summary&gt;&#xA;&lt;p&gt;तर्कसंग्रहः&lt;br&gt;&#xA;रसनग्राह्यो गुणो रसः। स च मधुराम्ललवणकटुकषायतिक्तभेदात् षड्विधः। पृथिवीजलवृत्तिः। तत्र पृथिव्यां षड्विधः। जले मधुर एव।&lt;br&gt;&#xA;आलोक- व्याख्या&lt;br&gt;&#xA;रसं लक्षयति - रसनेत्यादि। रसनेन ग्राह्यः = रसनग्राह्यः। &amp;lsquo;रसनेन&amp;rsquo; इत्यत्र रसनपदस्य रसनेन्द्रियमर्थः। तृतीयाया जनकत्वमर्थः। प्रकृत्यर्थस्य रसनेन्द्रियस्य तृतीयार्थजनकतायाम् आधेयतासम्बन्धेनान्वयः। तथा च रसनेन्द्रियनिष्ठजनकता। &amp;lsquo;ग्राह्यः&amp;rsquo; इत्यत्र ग्रहधातोः प्रत्यक्षमर्थः। ‘ण्यत्&amp;rsquo; प्रत्ययस्य विषयतावानर्थः। प्रकृत्यर्थस्य प्रत्यक्षस्य निरूपितत्वसम्बन्धेन विषयतायामन्वयः। तृतीयार्थजनकताया ग्रहधात्वर्थैकदेशे प्रत्यक्षे निरूपकत्वसम्बन्धेनान्वयः। अथवा तृतीयाया जन्यत्वमर्थः। प्रकृत्यर्थस्य स्वनिष्ठजनकतानिरूपितत्वसंबन्धेन जन्यतायामन्वयः। जन्यतायाश्चाश्रयतासंबन्धेन प्रत्यक्षेऽन्वयः। तथा च रसनेन्द्रियनिष्ठजनकतानिरूपक(जनकतानिरूपितजन्यताश्रय) प्रत्यक्षनिरूपितविषयताश्रयाभिन्नो गुणत्ववदभिन्नो रस इति बोधः।&lt;br&gt;&#xA;लक्षणं तु- &amp;lsquo;रसनेन्द्रियनिष्ठजनकतानिरूपितजन्यताश्रयप्रत्यक्षनिरूपितविषयताश्रयत्वे सति गुणत्वम्। लक्षणस्यास्य मधुरादिरसे समन्वयः। रसनेन्द्रियनिष्ठजनकतानिरूपितजन्यताश्रयप्रत्यक्षं किम् ? इति चेत् &amp;lsquo;इदमाम्रफलं मधुरम्&amp;rsquo; इत्याकारकप्रत्यक्षम्। तादृशप्रत्यक्षनिरूपितविषयत्वं रसे वर्तते। एवं गुणत्वमपि तत्र वर्तत इति लक्षणसमन्वयः। रसनग्राह्यत्वमात्रोक्तौ रसत्वे (जातौ) अतिव्याप्तिः। &amp;lsquo;येनेन्द्रियेण या व्यक्तिर्गृह्यते तन्निष्ठा जातिस्तदभावश्च तेनैवेन्द्रियेण गृह्यते&amp;rsquo; इति नियमेन रसनेन्द्रियेण रसत्वमपि गृह्यत इति तत्रातिव्याप्तिः। अतो गुणत्वपदोपादानम्। रसत्वं न गुणः, किन्तु जातिरिति नातिव्याप्तिः।&lt;br&gt;&#xA;नन्वेवं सत्यपि लक्षणस्यास्य जलपरमाणुगतरसेऽव्याप्तिर्दुष्परिहरा। तथाहि- जलपरमाणूनामतीन्द्रियत्वात् तद्गतो रसोऽप्यतीन्द्रियः। अतो रसनेन्द्रिय- निष्ठजनकतानिरूपितजन्यताश्रयप्रत्यक्षनिरूपितविषयत्वं तत्र नास्तीति अव्याप्तिरिति चेत् - न। जातिघटितलक्षणपरिष्कारात्। तथा च लक्षणम् रसनेन्द्रियनिष्ठजनकतानिरूपकप्रत्यक्षनिरूपितविषयतावद्वृत्तिजातिमत्वम्। एवञ्च नाव्याप्तिः। तथाहि- रसनेन्द्रियनिष्ठजनकतानिरूपितजन्यताश्रयप्रत्यक्षनिरूपितविषयतावान् आम्ररसः। तद्वृत्तिर्या जातिरिति चेत् ? रसत्वजातिः। तादृशजातिमत्त्वं जलपरमाणुगतरसादावपि वर्तत इति लक्षणसमन्वयात् नाव्याप्तिः। नन्वेवं सत्यपि लक्षणस्यास्य पुना रूपादावतिव्याप्तिर्दुष्परिहरा। तथाहि - रसनेन्द्रियनिष्ठजनकतानिरूपकप्रत्यक्षनिरूपितविषयतावद्वृत्तिर्या जातिरिति चेत् ? यथा रसत्वजातिस्तथा गुणत्वजातिरपि भवति। तादृशजातिमत्त्वं रूपादावपि वर्तत इति तत्रातिव्याप्तिरिति चेत्, न। जातौ गुणत्वव्याप्यत्वस्य निवेशनात्। तथा च लक्षणम् - रसनेन्द्रियनिष्ठजनकतानिरूपितजन्यताश्रयप्रत्यक्षनिरूपितविषयतावद्वृत्तिगुणत्वव्याप्यजातिमत्त्वम्। एवञ्च नातिव्याप्तिः। तथाहि- रसनेन्द्रियनिष्ठजनकतानिरूपितजन्यताश्रयप्रत्यक्षनिरूपितविषयतावान् रसः। तद्वृत्तिर्या गुणत्वव्याप्या जातिरिति चेत् ? गुणत्वजातिर्न भवति। स्वस्य स्वव्याप्यत्वाभावात्। अतस्तद्व्याप्या जातिः रसत्वजातिरेव भवति। तादृशजातिमत्त्वं रस एव वर्तते, न तु रूपादाविति नातिव्याप्तिः।&lt;br&gt;&#xA;नन्वेवमप्यस्य लक्षणस्य पुनः मधुररसादावव्याप्तिर्दुष्परिहरा। तथाहि रसनेन्द्रियनिष्ठजनकतानिरूपितजन्यताश्रयप्रत्यक्षनिरूपितविषयत्ववान् आम्लादिरसः। तद्वृत्तिर्या गुणत्वव्याप्या जातिरिति चेत्, यथा रसत्वजातिर्भवति तथाम्लत्वजातिरपि। तादृशाम्लत्वजातिमत्वं मधुररसे नास्तीति अव्याप्तिरिति चेत् न। गुणत्वव्याप्ये साक्षात्पदस्य निवेशनात्। तथा च लक्षणम् रसनेन्द्रियनिष्ठजनकतानिरूपितजन्यताश्रयप्रत्यक्षनिरूपितविषयतावद्वृत्तिगुणत्वसाक्षाद्व्याप्यजातिमत्त्वम्। एवञ्च नाव्याप्तिः। तथाहि रसनेन्द्रियनिष्ठजनकतानिरूपकप्रत्यक्षनिरूपितविषयतावान् रसः। तद्वृत्तिर्या गुणत्व- साक्षाद्व्याप्या जातिरिति चेत् ? अम्लत्वजातिर्न भवति। तस्य गुणत्वव्याप्यव्याप्यत्वात्। गुणत्वसाक्षाद्व्याप्या रसत्वजातिः, तद्व्याप्या अम्लत्वजातिः। अत अम्लत्वस्य साक्षाद्व्याप्यत्वाभावात् सा जातिर्न स्वीकर्तुं शक्यते। किन्तु रसत्वमेव। तादृशजातिमत्वं मधुरादावपि वर्तत इति नाव्याप्तिः। ननु तर्हि गुणत्वं किमर्थम् ? तादृशजातिमत्त्वस्य रसत्वे रसाभावे चासंभवादिति चेत्, न, तात्पर्यग्राहकं तदिति भावनीयम्।।&lt;br&gt;&#xA;निर्मलकावेरीजलादौ विलक्षणं माधुर्यमनुभवसिद्धम्। न च तत् तिक्तलवणाद्यभावमात्ररूपम्, तर्हि गुडेऽपि माधुर्यं न स्यात्। दृश्यते वैलक्षण्यमिति चेदत्रापि समानम्।&lt;br&gt;&#xA;तर्कसंग्रहः&lt;br&gt;&#xA;घ्राणग्राह्यो गुणो गन्धः। स द्विविधः। सुरभिरसुरभिश्चेति। पृथिवीमात्रवृत्ति:।&lt;br&gt;&#xA;आलोक- व्याख्या&lt;br&gt;&#xA;गन्धं लक्षयति - घ्राणेति। घ्राणेन ग्राह्य इति घ्राणग्राह्यः। &amp;lsquo;घ्राणेन&amp;rsquo; इत्यत्र घ्राणपदस्य घ्राणेन्द्रियमर्थः। तृतीयाया जनकत्वं जन्यत्वं वार्थः। प्रकृत्यर्थस्य घ्राणेन्द्रियस्य तृतीयार्थजनकतायाम् आधेयतासम्बन्धेनान्वय इत्यादिकं पूर्ववदेव। ‘ग्राह्यः&amp;rsquo; इत्यत्र ग्रहधातोः प्रत्यक्षमर्थः। ण्यत्प्रत्ययस्य विषयत्वाश्रयोऽर्थः। प्रकृत्यर्थस्य ग्रहधातोः ण्यत्प्रत्ययार्थविषयतायां निरूपितत्वसम्बन्धेनान्वयः। तथा च प्रत्यक्षनिरूपितविषयताश्रयः। तृतीयार्थजनकताया ग्रहधात्वर्थे प्रत्यक्षे निरूपकतासम्बन्धेन अथवा स्वनिरूपितजन्यताश्रयत्वसम्बन्धेनान्वयः। तथा चाखण्डबोधः घ्राणेन्द्रियनिष्ठजनकतानिरूपक(जनकतानिरूपितजन्यताश्रय)प्रत्यक्षनिरूपितविषयताश्रयो (विषयतावदभिन्नः) गुणाभिन्नो गन्ध इति। लक्षणं तु घ्राणेन्द्रियनिष्ठजनकतानिरूपितजन्यताश्रयप्रत्यक्षनिरूपितविषयताश्रयत्वे सति गुणत्वम्। घ्राणेन्द्रियनिष्ठजनकतानिरूपितजन्यताश्रयप्रत्यक्षं किम् ? इति चेत् &amp;lsquo;अयं सुरभिगन्धः&amp;rsquo; इत्याकारकप्रत्यक्षम्। तादृशप्रत्यक्षनिरूपितविषयता केति चेत् ? &amp;lsquo;सुरभिगन्धः&amp;rsquo; इति प्रतीतिसिद्धा प्रत्यक्षनिरूपिता विषयता। तादृशविषयत्वं सुरभिगन्धे वर्तत इति, एवं गुणत्वमपि वर्तत इति लक्षणसमन्वयः। ‘गुणत्व&amp;rsquo; मात्रोक्तौ रूपादावतिव्याप्तिः। अतो घ्राणेन्द्रियग्राह्यत्वमिति दलोपादानम्। तथा च रूपादीनां गुणत्वे सत्यपि घ्राणेन्द्रियनिष्ठजनकतानिरूपकप्रत्यक्षनिरूपितविषयत्वं तत्र नास्ति, किन्तु चक्षुरिन्द्रियग्राह्यप्रत्यक्षविषयत्वं वर्तत इति तत्र लक्षणासमन्वयात् नातिव्याप्तिः। घ्राणेन्द्रियग्राह्यत्वमात्रोक्तौ गन्धत्वेऽतिव्याप्तिर्दुर्वारा। तत्र &amp;lsquo;येनेन्द्रियेण या व्यक्तिर्गृह्यते तेनेन्द्रियेण तन्निष्ठा जातिस्तदभावश्च गृह्यते&amp;rsquo; इति नियमेन घ्राणेन्द्रियग्राह्यत्वम् (घ्राणेन्द्रियनिष्ठजनकतानिरूपकप्रत्यक्षविषयत्वम्) गन्धत्वेऽपि वर्तत इति तत्रातिव्याप्तिः। तन्निवारणार्थं &amp;lsquo;गुण&amp;rsquo; इतिपदमुपात्तम्। गन्धत्वं न गुणः किन्तु जातिरिति नातिव्याप्तिः।&lt;br&gt;&#xA;नन्वेवं सत्यपि पृथिवीपरमाणुगतगन्धेऽव्याप्तिर्दुष्परिहारा। कथमिति चेत् ? परमाणूनामतीन्द्रियत्वात् तद्गतो गन्धोऽप्यतीन्द्रियः। अतो घ्राणेन्द्रियनिष्ठजनकतानिरूपकप्रत्यक्षनिरूपितविषयत्वं तत्र नास्तीति लक्षणासमन्वयात् अव्याप्तिरिति चेत्, न। जातिघटितलक्षणपरिष्कारात्। तथा च लक्षणम्- ‘घ्राणेन्द्रियनिष्ठजनकतानिरूपितजन्यताश्रयप्रत्यक्षनिरूपितविषयतावद्वृत्तिजातिमत्त्वम्&amp;rsquo;। तथा च नाव्याप्तिः। घ्राणेन्द्रियनिष्ठजनकतानिरूपकप्रत्यक्षनिरूपितविषयतावान् गन्धः। तद्वृत्तिः का जातिरिति चेत् ? गन्धत्वजातिः। तादृशजातिमत्त्वं पृथिवीपरमाणुगतगन्धेऽपि वर्तत इति लक्षणसमन्वयात् नाव्याप्तिः।&lt;br&gt;&#xA;नन्वेवं सत्यपि रूपादावतिव्याप्तिर्दुर्वारा। तथाहि - घ्राणेन्द्रियनिष्ठ- जनकतानिरूपकप्रत्यक्षनिरूपितविषयतावान् गन्धः। तद्वृत्तिर्जातिः केति चेत् यथा गन्धत्वं तथा गुणत्वजातिरपि भवति। तादृशजातिमत्त्वं रूपादावपि वर्तत इति रूपादावतिव्याप्तिरिति चेत्, न। जातौ गुणत्वव्याप्यत्वस्य निवेशनात्। तथा च लक्षणम् - घ्राणेन्द्रियनिष्ठजनकतानिरूपकप्रत्यक्षनिरूपितविषयतावद्वृत्तिगुणत्वव्याप्यजातिमत्त्वम् इति। एवञ्च नातिव्याप्तिः। तथाहि- घ्राणेन्द्रियनिष्ठजनकतानिरूपितजन्यताश्रयप्रत्यक्ष-निरूपितविषयतावान् गन्धः। तद्वृत्तिर्या गुणत्वव्याप्या जातिरिति चेत् गुणत्वजातिर्न भवति। स्वस्य स्वव्याप्यत्वाभावात्। अतो गुणत्वव्याप्या जातिर्गन्धत्वजातिः। तादृशजातिमत्त्वं गन्ध एव वर्तते, न तु रूपादाविति नातिव्याप्तिः।&lt;br&gt;&#xA;नन्वेवमपि लक्षणस्यास्य ‘असुरभिगन्धे&amp;rsquo; अव्याप्तिर्दुष्परिहरा। तथाहि घ्राणेन्द्रियनिष्ठजनकतानिरूपकप्रत्यक्षनिरूपितविषयतावान् सुरभिगन्धः। तद्वृत्तिर्या गुणत्वव्याप्यजातिरिति चेत्, यथा गन्धत्वजातिः, तथा सुरभित्वजातिरपि भवति। तादृशजातिमत्त्वमसुरभिगन्धे नास्तीति पुनरव्याप्तिरिति चेत्, न। गुणत्वव्याप्ये &amp;lsquo;साक्षात् पदस्य निवेशनात्। तथा च लक्षणम् घ्राणेन्द्रियनिष्ठजनकतानिरूपितजन्यताश्रयप्रत्यक्षनिरूपितविषयतावद्वृत्तिगुणत्वसाक्षाद्व्याप्यजातिमत्त्वम्। एवञ्च नाव्याप्तिः। तथाहि घ्राणेन्द्रियनिष्ठजनकतानिरूपितजन्यताश्रयप्रत्यक्षनिरूपितविषयतावान् गन्धः। तद्वृत्तिर्या गुणत्वसाक्षाद्व्याप्या जातिरिति चेत् सुरभित्वजातेर्ग्रहणं कर्तुं न शक्यते। तस्य गुणत्वव्याप्यव्याप्यत्वात्। किन्तु गुणत्वव्याप्या गन्धत्वजातिः। तद्व्याप्यत्वमसुरभित्वजातावपि वर्तते। तादृशजातेर्गुणत्वसाक्षाद्व्याप्यत्वं नास्ति। अतस्तन्न स्वीकर्तुं शक्यते। तादृशसाक्षाद्व्याप्यजातिर्गन्धत्वमेव। तादृशगन्धत्वजातिमत्त्वमसुरभिगन्धेऽपि वर्तत इति लक्षणसमन्वयात् नाव्याप्तिः। अत्र गुणपदप्रयोजनादिकं पूर्ववत्। जलवाय्वादौ गन्धप्रतीतिः पार्थिवभागसंबन्धौपाधिकीति पूर्वमेवोक्तम्।&lt;br&gt;&#xA;तर्कसंग्रहः&lt;br&gt;&#xA;त्वगिन्द्रियमात्रग्राह्यो गुणः स्पर्शः। स त्रिविधः। शीतोष्णानुष्णाशीतभेदात्। पृथिव्यप्तेजोवायुवृत्तिः। तत्र शीतो जले। उष्णस्तेजसि। अनुष्णाशीतः पृथिवीवाय्वोः।&lt;br&gt;&#xA;आलोक-व्याख्या&lt;br&gt;&#xA;स्पर्शं लक्षयति - त्वगिन्द्रियमात्रेत्यादि। त्वक्शब्दस्य चर्मण्यपि प्रयोगबाहुल्यात् इन्द्रियपदम्। त्वगिन्द्रियमेव त्वगिन्द्रियमात्रम्, तेन ग्राह्य इति विग्रहः। त्वगिन्द्रियेण इत्यत्र प्रकृतेस्त्वगिन्द्रियमर्थः। तृतीयाया जन्यत्वमर्थः। रूपलक्षणवदेव व्युत्पत्तिवैचित्र्यात्, मात्रपदस्य भेदवान्, अभावश्चार्थः। त्वगिन्द्रियस्य तृतीयार्थजन्यत्वे, मात्रपदार्थैकदेशभेदे चान्वयः। प्रकृत्यर्थस्य, त्वग्भिन्नेन्द्रियस्य च मात्रपदार्थैकदेशे स्वनिष्ठजनकतानिरूपितत्व- संबन्धेन तृतीयार्थजन्यत्वेऽन्वयः। त्वगिन्द्रियनिष्ठजनकतानिरूपितजन्यता, त्वग्भिन्नेन्द्रियनिष्ठजनकतानिरूपितजन्यता इत्यासीत्। जन्यत्वस्याश्रयतासंबन्धेन ग्रहधात्वर्थप्रत्यक्षेऽन्वयः। ण्यत्प्रत्ययस्य विषयतावानर्थः। ग्रहधात्वर्थप्रत्यक्षस्य निरूपितत्वसंबन्धेन ण्यत्प्रत्ययार्थैकदेशविषयतायामन्वयः। विषयतावतश्चाभेदसंबन्धेन प्रधानविशेष्ये स्पर्शेऽन्वयः। एवं त्वग्भिन्नेन्द्रियनिष्ठजनकता- निरूपितजन्यताश्रयप्रत्यक्षनिरूपितविषयत्वस्य मात्रपदार्थैकदेशान्तरेऽभावेऽन्वयः।&lt;br&gt;&#xA;तथा च त्वगिन्द्रियनिष्ठजनकतानिरूपितजन्यताश्रयप्रत्यक्षनिरूपित- विषयताश्रयाभिन्नः, त्वग्भिन्नेन्द्रियनिष्ठजनकतानिरूपितजन्यताश्रय- प्रत्यक्षनिरूपितविषयत्वाभावाश्रयाभिन्नो गुणाभिन्न: स्पर्श: इति शाब्दबोधः।&lt;br&gt;&#xA;त्वगिन्द्रियजन्यप्रत्यक्षविषयत्वे सति त्वग्भिन्नेन्द्रियजन्यप्रत्यक्षाविषयत्वे सति गुणत्वं स्पर्शस्य लक्षणम्। &amp;lsquo;अयं शीतः&amp;rsquo; इत्यादिप्रत्यक्षविषये शीतस्पर्शे त्वगिन्द्रियजन्यप्रत्यक्षविषयत्वस्य, त्वग्भिन्नचक्षुरादीन्द्रियजन्यप्रत्यक्षाविषयत्वस्य गुणत्वस्य च सत्त्वाल्लक्षणसमन्वयः। गुणत्वमात्रोक्तौ रूपादावतिव्याप्तिः। तदर्थं त्वगिन्द्रियजन्यप्रत्यक्षविषयत्वम्। रूपस्य त्वगिन्द्रियजन्यप्रत्यक्षविषयत्वाभावान्नातिव्याप्तिः। तावन्मात्रोक्तौ चक्षुरिन्द्रयवत् त्वगिन्द्रियस्यापि द्रव्यग्राहकत्वात् घटादावतिव्याप्तिः। अतो गुणत्वमुक्तम्। घटस्य द्रव्यत्वेन तत्र गुणत्वस्याभावान्नातिव्याप्तिः। त्वगिन्द्रियजन्यप्रत्यक्षविषयत्वे सति गुणत्वमात्रोक्तौ घटादावतिव्याप्त्यभावेऽपि संख्यादौ त्वगिन्द्रियजन्यप्रत्यक्षविषयत्वस्य गुणत्वस्य च सत्त्वात् अतिव्याप्तिः। तदर्थं त्वग्भिन्नेन्द्रियजन्यप्रत्यक्षाविषयत्वमुक्तम्। संख्यादेस्त्वग्भिन्नचक्षुरिन्द्रियजन्यप्रत्यक्षविषयत्वात्, तादृशप्रत्यक्षाविषयत्वाभावात् नातिव्याप्तिः। त्वग्भिन्नेन्द्रियजन्यप्रत्यक्षाविषयत्वे सति गुणत्वमात्रोक्तौ गुरुत्वादेरतीन्द्रियत्वेन त्वग्भिन्नेन्द्रियजन्यप्रत्यक्षाविषयत्वे सति गुणत्वसत्त्वादतिव्याप्तिः। अतस्त्व- गिन्द्रियजन्यप्रत्यक्षविषयत्वम्। गुरुत्वादेरतीन्द्रियत्वेन त्वगिन्द्रियजन्यप्रत्यक्ष- विषयत्वस्याभावान्नातिव्याप्तिः। गुणत्वानुपादाने &amp;lsquo;येनेन्द्रियेण यद्गृह्यते&amp;rsquo; इत्यादिन्यायेन स्पर्शत्वस्पर्शाभावयोरतिव्याप्तिः। अतो गुणत्वम्। स्पर्शत्वे स्पर्शाभावे च गुणत्वाभावान्नातिव्याप्तिः।&lt;br&gt;&#xA;अथैवमप्यन्धकारे घटपटसंयोगस्य चक्षुषाऽग्रहणात् त्वगिन्द्रियेणैव ग्रहणात् त्वगिन्द्रियग्राह्यत्वे सति त्वग्भिन्नेन्द्रियाग्राह्यत्वे सति गुणत्वसत्त्वादतिव्याप्तिरिति चेत्; न। गुणपदस्य विशेषगुणपरत्वेन, संयोगस्य सामान्यगुणत्वेनातिव्याप्तेः परिहारात्। नन्वेवं सति गुरुत्वस्य सामान्यगुणत्वेन विशेषगुणत्वविशेषणेनैवातिव्याप्तिपरिहारात् त्वगिन्द्रियग्राह्यत्वविशेषणं व्यर्थमितिचेत्, न, अदृष्टस्यातीन्द्रियत्वेन त्वग्भिन्नेन्द्रियाग्राह्यत्वात् विशेषगुणत्वात्, तत्रातिव्याप्तिपरिहाराय तद्विशेषणस्यावश्यकत्वात्। अथैवं परमाणुगतस्पर्शस्यातीन्द्रियत्वेन त्वगिन्द्रियग्राह्यत्वाभावादव्याप्तिरिति चेत्, न, त्वगिन्द्रियग्राह्यवृत्तिजातिमत्त्वस्य विवक्षणेन परमाणुस्पर्शे त्वगिन्द्रिय- ग्राह्यस्पर्शादिवृत्तिस्पर्शत्वजातिमत्त्वस्य सत्त्वेनाव्याप्तेः परिहारात्। तादृशस्पर्शवृत्तिगुणत्वजातिमादाय पुना रूपादावतिव्याप्तिवारणाय, गुणत्वव्याप्यजातिमत्त्वम्; शीतत्वादिकमादायाव्याप्तिपरिहाराय गुणत्वसाक्षा- द्व्याप्यजातिमत्त्वमपि पूर्ववत् विवक्षणीयम्।&lt;/p&gt;</description>
    </item>
    <item>
      <title>22 गन्धः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/22_gandhaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/22_gandhaH/</guid>
      <description>&lt;details&gt;&lt;summary&gt;मूलम् - गन्धः - 22&lt;/summary&gt;&#xA;&lt;p&gt;घ्राणग्राह्यो गुणो गन्धः। स च द्विविधः सुरभिरसुरभिश्च। पृथिवीमात्रवृत्तिः॥ २१॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 22&lt;/summary&gt;&#xA;&lt;p&gt;गन्धः, गुणः, घ्राणग्राह्यगुणः, द्विविधगन्धः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - गन्धः&lt;/summary&gt;&#xA;&lt;p&gt;गन्धं लक्षयति घ्राणेति। गन्धत्वेऽतिव्याप्तिवारणाय गुणपदम्।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;कुरुगण्टि-श्रीनिवास-दीपिका-सर्वस्वम् - गन्धः&lt;/summary&gt;&#xA;&lt;p&gt;घ्राणग्राह्यो गुणो गन्धः, स द्विविधः, सुरभिरसुरभिश्चेति, पृथिवीमात्रवृत्तिः।।&lt;br&gt;&#xA;गन्धं लक्षयति घ्राणेति। शाब्दबोधः रसलक्षणवत् ग्राह्यः। घ्राणेन्द्रियजन्यप्रत्यक्षविषयत्वे सति गुणत्वं गन्धस्य लक्षणम्। घ्राणेन्द्रियजन्यं यत्प्रत्यक्षम् अयं सुरभिः अयमसुरभिः इत्याकारकं प्रत्यक्षम्, तादृशप्रत्यक्षविषयत्वे सति गुणत्वस्य गन्धे सत्त्वात् लक्षणसमन्वयः। गुणत्वमात्रोक्तौ रूपादौ, गुणत्वानुपादाने गन्धत्वगन्धाभावयोश्च अतिव्याप्तिः, अतो दलद्वयोपादानम्।।&lt;/p&gt;</description>
    </item>
    <item>
      <title>23 स्पर्शः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/23_sparshaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/23_sparshaH/</guid>
      <description>&lt;details&gt;&lt;summary&gt;मूलम् - स्पर्शः - 23&lt;/summary&gt;&#xA;&lt;p&gt;त्वगिन्द्रियमात्रग्राह्यो गुणः स्पर्शः। स च त्रिविधः शीतोष्णानुष्णाशीतभेदात्। पृथिव्यप्तेजोवायुवृत्तिः। तत्र शीतो जले। उष्णस्तेजसि। अनुष्णाशीतः पृथिवीवाय्वोः॥ २२॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 23&lt;/summary&gt;&#xA;&lt;p&gt;स्पर्शः, गुणः, त्वगिन्द्रियमात्रग्राह्य, त्रिविधस्पर्शः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - स्पर्शः&lt;/summary&gt;&#xA;&lt;p&gt;स्पर्शं लक्षयति- त्वगिति। स्पर्शत्वेऽतिव्याप्तिवारणाय गुणपदम्। संयोगादावतिव्याप्तिवारणाय मात्रपदम्।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - स्पर्शलक्षणविशेषः&lt;/summary&gt;&#xA;&lt;p&gt;नन्वेवं सति स्पर्शत्वस्पर्शाभावयोः तादृशजातिमत्त्वाभावेनातिव्याप्तिवारणात् गुणपदं व्यर्थमिति चेत्, न। त्वगिन्द्रियमात्रग्राह्ये उष्णजलगतोष्ण- स्पर्शवत्तेजस्संयोगगतसंयोगत्वजातिमादाय संयोगादावतिव्याप्तिपरिहाराय विशेषणगुणार्थकगुणपदस्यावश्यकत्वात्। एवमिन्द्रियपदं बाह्येन्द्रियपरं वक्तव्यम्। मनसो ज्ञानसामान्यकारणत्वात् स्पर्शप्रत्यक्षस्य त्वग्भिन्नमनोजन्यत्वेनाव्याप्त्यापत्तेः। तथा च त्वगिन्द्रियजन्यप्रत्यक्षविषयवृत्तिगुणत्वसाक्षाद्व्याप्यजातिमत्त्वे सति त्वग्भिन्नबाह्येन्द्रियजन्यप्रत्यक्षाविषयत्वे सति, विशेषगुणत्वं स्पर्शस्य लक्षणमिति बोध्यम्।&lt;br&gt;&#xA;अनुष्णाशीतेति नामान्तरालाभादुक्तम्। नाप्युष्णं, नापि शीतमित्यर्थः। तथा च चित्ररूपतुल्यमिदम्। अत एव चित्रस्पर्श इत्यपि वक्तुं शक्यम्। चक्षुरिन्द्रियवत् त्वगिन्द्रियस्यापि द्रव्यग्राहकत्वात्, अवयविद्रव्ये चित्ररूपवत् चित्रस्पर्शोऽप्यावश्यकः। घ्राणश्रोत्ररसनानां द्रव्याग्राहकत्वान्न चित्रगन्धादीनामावश्यकता।&lt;br&gt;&#xA;तर्कसंग्रहः&lt;/p&gt;</description>
    </item>
    <item>
      <title>24 रूपादिचतुष्टयः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/24_rUpAdichatuShTayaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/24_rUpAdichatuShTayaH/</guid>
      <description>&lt;details&gt;&lt;summary&gt;मूलम् - रूपादिचतुष्टयः - 24&lt;/summary&gt;&#xA;&lt;p&gt;रूपादिचतुष्टयं पृथिव्यां पाकजमनित्यं च। अन्यत्रापाकजं नित्यमनित्यं च। नित्यगतं नित्यम्। अनित्यगतमनित्यम्॥ २३॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 24&lt;/summary&gt;&#xA;&lt;p&gt;रूपः, रसः, गन्धः, स्पर्शः, गुणस्वरूपम्, पाकज-अपाकज&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - पाकविचारः&lt;/summary&gt;&#xA;&lt;p&gt;रूपादिचतुष्टयं पृथिव्यां पाकजमनित्यम्। अन्यत्रापाकजं नित्यमनित्यं च। नित्यगतं नित्यम्। अनित्यगतमनित्यम्। पाकजमिति। पाकस्तेजस्संयोगः। तेन पूर्वरूपं नश्यति, रूपान्तरमुत्पद्यत इत्यर्थः। तत्र परमाणुष्वेव पाकः। न द्व्यणुकादौ। आमनिक्षिप्ते घटे परमाणुषु रूपान्तरोत्पत्तौ श्यामघटनाशे पुनः द्व्यणुकादिक्रमेण रक्तघटोत्पत्तिः। तत्र परमाणवः समवायिकारणम्। तेजस्संयोगोऽसमवायिकारणम्। अदृष्टादिकं निमित्तकारणम्। द्व्यणुकादिरूपे द्व्यणुकं समवायिकारणम्, कारणरूपमसमवायिकारणमिति पीलुपाकवादिनो वैशेषिकाः। पूर्वघटस्य नाशं विनैव अवयविन्यवयवेषु च परमाणुपर्यन्तेषु युगपद्रूपान्तरोत्पत्तिरिति पिठरपाकवादिनो नैयायिकाः। अत एव पार्थिवपरमाणुरूपादिकमनित्यमित्यर्थः। अन्यत्र- जलादावित्यर्थः। नित्यगतमिति- परमाणुगतमित्यर्थः। अनित्यगतमिति- द्व्यणुकादिगतमित्यर्थः। रूपादिचतुष्टयमुद्भूतं प्रत्यक्षम्, अनुद्भूतमप्रत्यक्षम्। उद्भूतत्वं प्रत्यक्षत्वप्रयोजको धर्मः। तदभावोऽनुद्भूतत्वम्।&lt;/p&gt;</description>
    </item>
    <item>
      <title>25 संख्या</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/25_saMkhyA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/25_saMkhyA/</guid>
      <description>&lt;details&gt;&lt;summary&gt;मूलम् - संख्या - 25&lt;/summary&gt;&#xA;&lt;p&gt;एकत्वादिव्यवहारहेतुः संख्या। नवद्रव्यवृत्तिरेकत्वादिपरार्धपर्यन्ता। एकत्वं नित्यमनित्यं च। नित्यगतं नित्यम्। अनित्यगतमनित्यम्। द्वित्वादिकं तु सर्वत्राऽनित्यमेव॥ २४॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 25&lt;/summary&gt;&#xA;&lt;p&gt;संख्या, एकत्वम्, द्वित्वम्, नवद्रव्यवृत्तिः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - संख्या&lt;/summary&gt;&#xA;&lt;p&gt;एकत्वा(एका)दिव्यवहारहेतुः संख्या। सा नवद्रव्यवृत्तिः। एकत्वादिपरार्धपर्यन्ता। एकत्वं द्विविधम्। नित्यमनित्यं च। नित्यगतं नित्यम्। अनित्यगतमनित्यम्। द्वित्वादिकं तु सर्वत्रानित्यमेव। संख्यां लक्षयति- एकत्वेति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;कुरुगण्टि-श्रीनिवास-दीपिका-सर्वस्वम् - संख्या&lt;/summary&gt;&#xA;&lt;p&gt;एकत्वा(एका)दिव्यवहारहेतुः संख्या, नवद्रव्यवृत्तिः एकत्वादिपरार्धपर्यन्ता एकत्वं द्विविधं नित्यमनित्यञ्चेति, नित्यगतं नित्यम्, अनित्यगतम् अनित्यम्, द्वित्वादिकं तु सर्वत्रानित्यमेव।।&lt;br&gt;&#xA;संख्यां लक्षयति एकत्वादीति(एकादीति)। संख्यापरिमाणपृथक्त्वसंयोगपरत्वापरत्वलक्षणवाक्यस्थलेषु शाब्दबोधप्रकारः काललक्षण इव ग्राह्यः। एकादिव्यवहारनिष्ठकार्यतानिरूपितकारणताश्रयत्वं संख्यायाः लक्षणम्, एकादिव्यवहारनिष्ठा या कार्यता अयमेकः इमौ द्वौ इत्याकारकव्यवहारनिष्ठा कार्यता, तन्निरूपिता या कारणता एकत्वद्वित्वादिसंख्यायां विद्यमाना कारणता, तदाश्रयत्वस्य एकत्वादिसंख्यायां सर्वत्रापि सत्त्वात्समन्वयः। व्यवहारहेतुत्वमात्रोक्तौ पूर्ववत् घटेऽतिव्याप्तिः। आदिपदाभावे द्वित्वादिसंख्यायामव्याप्तिः। पूर्ववत् घटादावतिव्याप्तिवारणाय एकादिव्यवहारनिष्ठकार्यतानिरूपितकारणतावज्ज्ञानीयमुख्यविशेष्यतानिरूपितप्रकारताश्रयत्वपर्यन्तं लक्षणं परिष्करणीयम्। एकत्वत्वद्वित्वत्वादावतिव्याप्तिवारणाय विशेष्यतायां मुख्यत्वनिवेशः। प्रकारत्वानच्छिन्नत्वं (प्रकारत्वासमानाधिकरणत्वं) मुख्यत्वं ज्ञेयम्। एकत्वं नित्यगतं नित्यमिति। आश्रयस्य नित्यत्वे आधेयस्यैकत्वस्यापि नित्यत्वम्, यथा गगनादौ एकत्वम्। आश्रयस्यानित्यत्वे आश्रयनाशानन्तरं आधेयगतमेकत्वमपि नश्यति, यथा घटादावेकत्वम्। द्वित्वादिकन्तु सर्वत्रानित्यमेवेति। द्वित्वादीनां अयमेकः अयमेकः इत्याकारकापेक्षाबुद्धिजन्यत्वेन (अनेकैकत्वबुद्धिर्या साऽपेक्षाबुद्धिरुच्यते। इति कारिकावल्याम्) अपेक्षाबुद्धेः नाशात् कार्यभूतं द्वित्वादिकमपि  नश्यति नाशकान्तराभावेन अपेक्षाबुद्धिनाशेनैव द्वित्वादिनाशोऽङ्गीकर्तव्यः अपेक्षाबुद्धितः तस्य नाशानङ्गीकारे कालान्तरे अपेक्षाबुद्धिमन्तरापि चिरस्थायिन्याऽनयैव तत्प्रत्यक्षमुत्पद्येत, अतो नित्यगतम् अनित्यगतं वा द्वित्वादिकमनित्यमेवेति सिद्धान्तः।&lt;/p&gt;</description>
    </item>
    <item>
      <title>26 परिमाणम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/26_parimANam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/26_parimANam/</guid>
      <description>&lt;details&gt;&lt;summary&gt;मूलम् - परिमाणम् - 26&lt;/summary&gt;&#xA;&lt;p&gt;मानव्यवहारासाधारणकारणं परिमाणम्। नवद्रव्यवृत्ति। तच्चतुर्विधमणु महद्दीर्घं हृस्वञ्चेति॥ २५॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 26&lt;/summary&gt;&#xA;&lt;p&gt;परिमाणम्, चतुर्विधपरिमाणम्, नवद्रव्यवृत्तिः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - परिमाणम्&lt;/summary&gt;&#xA;&lt;p&gt;परिमाणं लक्षयति- मानेति। परिमाणं विभजते- तच्चेति। भावप्रधानोऽयं निर्देशः। अणुत्वम्, महत्वम्, दीर्घत्वम्, ह्रस्वत्वं चेत्यर्थः।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - पृथक्त्वम्&lt;/summary&gt;&#xA;&lt;p&gt;नन्वेवं सत्यप्यस्य लक्षणस्य पुनः रूपादावतिव्याप्तिर्दुष्परिहरा। तथाहि परिमाणनिष्ठविषयतानिरूपितविषयिताश्रयज्ञानजनकशब्दप्रयोगनिष्ठकार्यतानिरूपितासाधारणकारणतावत् परिमाणम्, तद्वृत्तिर्या जातिरिति चेत् ? यथा परिमाणत्वजातिस्तथा गुणत्वजातिरपि भवति। तादृशजातिमत्त्वं रूपेऽपि वर्तत इति अतिव्याप्तिरिति चेत्, न। जातौ गुणत्वव्याप्यत्वस्य निवेशनात्। तथा च लक्षणम् - परिमाणनिष्ठविषयतानिरूपकज्ञान-जनकशब्दप्रयोगनिष्ठकार्यतानिरूपितासाधारणकारणतावद्वृत्तिगुणत्वव्याप्यजातिमत्त्वम्। एवञ्च नातिव्याप्तिः। तथाहि परिमाणनिष्ठविषयतानिरूपकज्ञानजनकशब्दप्रयोगनिष्ठ-कार्यतानिरूपितासाधारणकारणतावत् परिमाणम्। तद्वृत्तिर्या गुणत्वव्याप्या जातिरिति चेत् ? गुणत्वजातिर्न भवति। स्वस्य स्वव्याप्यत्वाभावात्। अतो गुणत्वव्याप्या जातिः परिमाणत्वजातिरेव भवति। तादृशजातिमत्त्वं परिमाण एव वर्तते, न तु रूपादाविति नातिव्याप्तिः।&lt;br&gt;&#xA;नन्वेवं सत्यप्यस्य लक्षणस्य ह्रस्वत्वरूपपरिमाणेऽव्याप्तिर्दुरुद्धरा। तथाहि- परिमाणनिष्ठविषयतानिरूपकज्ञानजनकशब्दप्रयोगनिष्ठकार्यतानिरूपितासाधारणकारणतावत् महत्त्वपरिमाणम्, तद्वृत्तिर्या गुणत्वव्याप्या जातिरिति चेत् महत्त्वत्वजातिः। तादृशजातिमत्त्वं ह्रस्वत्वरूपपरिमाणे नास्तीति अव्याप्तिरिति चेत् - न। गुणत्वसाक्षाद्व्याप्येति निवेशनात्। तथा च लक्षणम्  परिमाणनिष्ठविषयतानिरूपकज्ञानजनकशब्द- प्रयोगनिष्ठकार्यतानिरूपितासाधारणकारणतावद्वृत्तिगुणत्वसाक्षाद्व्याप्यजातिमत्त्वम्। एवञ्च नाव्याप्तिः। तथाहि- परिमाणनिष्ठविषयतानिरूपकज्ञानजनकशब्दप्रयोगनिष्ठकार्यतानिरूपितासाधारणकारणतावत् परिमाणम्, तद्वृत्तिर्या गुणत्वसाक्षाद्व्याप्या जातिरिति चेत् ? महत्त्वत्त्वजातिर्न भवति। तस्या गुणत्वव्याप्यव्याप्यत्वात्। स्वम्- गुणत्वम्। स्वव्याप्या जातिः- परिमाणत्वरूपा जातिः। तद्व्याप्यत्वं महत्त्वे वर्तते। अतो महत्त्वत्त्वादीनां गुणत्वसाक्षाद्व्याप्यत्वाभावात् सा जातिः स्वीकर्तुं न शक्यते। अतो गुणत्वसाक्षाद्व्याप्या जातिस्तु परिमाणत्वमेव। तादृशजातिमत्त्वं ह्रस्वत्वादिपरिमाणेऽपि वर्तत इति लक्षणसमन्वयान्नाव्याप्तिः।&lt;br&gt;&#xA;मूलेऽण्वादिपदमणुत्वादिपरं ज्ञेयम्। अणुत्वमिति सूक्ष्मपरिमाणं परमाणौ विश्राम्यति। महत्त्वमिति स्थूलपरिमाणं गगनादौ विभौ विश्राम्यति। दीर्घत्वमिति दण्डादौ, ह्रस्वत्वमिति तद्विपरीते। द्व्यणुकं ह्रस्वतमम्। &amp;lsquo;महद्दीर्घवद्वा ह्रस्वपरिमण्डलाभ्याम्&amp;rsquo; (ब्र.सू.२-२-१०) इत्यत्र वैशेषिकमतानुवादे परिमण्डलपदेन परमाणुः, ह्रस्वपदेन द्व्यणुकम्, महत्पदेन त्र्यणुकम्, दीर्घपदेन परमाण्वपेक्षया द्व्यणुकं चाभिहितं द्रष्टव्यम्।&lt;/p&gt;</description>
    </item>
    <item>
      <title>27 पृथक्त्वम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/27_pRthaktvam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/27_pRthaktvam/</guid>
      <description>&lt;details&gt;&lt;summary&gt;मूलम् - पृथक्त्वम् - 27&lt;/summary&gt;&#xA;&lt;p&gt;पृथग्व्यवहारासाधारणकारणं पृथक्त्वम्। सर्वद्रव्यवृत्ति॥ २६॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 27&lt;/summary&gt;&#xA;&lt;p&gt;पृथक्त्वम्, गुणः, सर्वद्रव्यवृत्तिः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - पृथक्त्वम्&lt;/summary&gt;&#xA;&lt;p&gt;पृथक्त्वं लक्षयति- पृथगिति। इदमस्मात्पृथगिति व्यवहारकारणं पृथक्त्वमित्यर्थः।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;कुरुगण्टि-श्रीनिवास-दीपिका-सर्वस्वम् - पृथक्त्वम्&lt;/summary&gt;&#xA;&lt;p&gt;पृथग्व्यवहारासाधारणकारणं पृथक्त्वम्, सर्वद्रव्यवृत्ति।।&lt;br&gt;&#xA;पृथक्त्वं लक्षयति पृथगिति। पृथग्व्यवहारनिष्ठकार्यतानिरूपितकारणताश्रयत्वं पृथक्त्वस्य लक्षणम्। पृथग्व्यवहारनिष्ठा या कार्यता अयमस्मात्पृथगिति व्यवहारनिष्ठा कार्यता, तन्निरूपितकारणताश्रयत्वं पृथक्त्वे वर्तत इति लक्षणसमन्वयः। अन्यत्सर्वं पूर्ववत् बोध्यम्।।&lt;/p&gt;&#xA;&lt;/details&gt;</description>
    </item>
    <item>
      <title>28 संयोगः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/28_saMyogaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/28_saMyogaH/</guid>
      <description>&lt;details&gt;&lt;summary&gt;मूलम् - संयोगः - 28&lt;/summary&gt;&#xA;&lt;p&gt;संयुक्तव्यवहारहेतुः संयोगः। सर्वद्रव्यवृत्तिः॥ २७॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 28&lt;/summary&gt;&#xA;&lt;p&gt;संयोगः, गुणः, सर्वद्रव्यवृत्तिः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - संयोगः&lt;/summary&gt;&#xA;&lt;p&gt;संयोगं लक्षयति- संयुक्तेति। इमौ संयुक्ताविति व्यवहारहेतुरित्यर्थः। संख्यादिलक्षणे सर्वत्र दिक्कालादावतिव्याप्तिवारणायासाधारणेति विशेषणीयम्। संयोगो द्विविधः कर्मजः संयोगजश्चेति। आद्यो हस्तक्रियया हस्तपुस्तकसंयोगः। द्वितीयो हस्तपुस्तकसंयोगात्कायपुस्तकसंयोगः। अव्याप्यवृत्तिस्संयोगः। स्वात्यन्ताभावसमानाधिकरणत्वमव्याप्यवृत्तित्वम्।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - संयोगः&lt;/summary&gt;&#xA;&lt;p&gt;तर्कसंग्रहः&lt;br&gt;&#xA;संयुक्तव्यवहारहेतुः संयोगः। सर्वद्रव्यवृत्तिः।&lt;br&gt;&#xA;आलोक- व्याख्या&lt;br&gt;&#xA;संयोगं निरूपयति - संयुक्तेति। संयुक्तस्य व्यवहारः संयुक्तव्यवहारः। संयुक्तव्यवहारस्य हेतुः संयुक्तव्यवहारहेतुः। संयुक्तपदस्य भावप्रधानत्वात् संयोगोऽर्थः। षष्ठ्या विषयत्वमर्थः। प्रकृत्यर्थस्य संयोगस्य षष्ठ्यर्थविषयतायामाधेयतासम्बन्धेनान्वयः। तथा च संयोगनिष्ठा विषयता। व्यवहारो नाम ज्ञानजनकशब्दप्रयोगः। षष्ठ्यर्थविषयताया ज्ञानजनकशब्दप्रयोगैकदेशे ज्ञाने निरूपकत्वसंबन्धेनान्वयः। तथा च संयोगनिष्ठविषयतानिरूपकज्ञानजनकशब्दप्रयोगः। &amp;lsquo;व्यवहारस्य&amp;rsquo; इत्यत्र षष्ठ्याः कार्यत्वमर्थः। प्रकृत्यर्थस्याधेयतासम्बन्धेन षष्ठ्यर्थकार्यतायामन्वयः। तथा च व्यवहार(ज्ञानजनकशब्दप्रयोग)निष्ठकार्यता। हेतुरित्यस्य कारणतावान् अर्थः। षष्ठ्यर्थकार्यताया हेत्वर्थैकदेशे कारणतायां निरूपितत्वसम्बन्धेनान्वयः। कारणतावतश्चाभेदसम्बन्धेन विशेष्ये संयोगेऽन्वयः। तथा च संयोगनिष्ठविषयतानिरूपकज्ञानजनकशब्दप्रयोगनिष्ठकार्यतानिरूपितकारणतावदभिन्नः संयोग इति बोधः। लक्षणं तु संयोगनिष्ठविषयतानिरूपकज्ञानजनकशब्दप्रयोगनिष्ठकार्यतानिरूपितकारणत्वम्। संयोगनिष्ठविषयतानिरूपकज्ञानजनकशब्दप्रयोगः कः ? इति चेत् ‘इमौ संयुक्तौ&amp;rsquo; इत्याकारकज्ञानजनकशब्दप्रयोगः। तादृशशब्दप्रयोगनिष्ठकार्यतानिरूपितकारणत्वं संयोगे वर्तत इति लक्षणसमन्वयः।&lt;br&gt;&#xA;नन्वेवं सत्यप्यस्य लक्षणस्य कालादावतिव्याप्तिर्दुष्परिहरा। तथाहि- कालेश्वरादृष्टादीनां कार्यसामान्यं प्रति कारणत्वात्, संयोगनिष्ठविषयता- निरूपकज्ञानजनकशब्दप्रयोगनिष्ठकार्यतानिरूपितकारणत्वं कालादावपि वर्तत इत्यतिव्याप्तिरिति चेत्, न। कारणतायामसाधारणदलनिवेशनात्। तथा च लक्षणम् - संयोगनिष्ठविषयतानिरूपकज्ञानजनकशब्दप्रयोगनिष्ठकार्यतानिरूपितासाधारणकारणत्वम्। तथा च नातिव्याप्तिः। तथाहि कारणत्वं द्विविधं वर्तते। एकं साधारणकारणत्वम्, अन्यत् असाधारणकारणत्वम् इति। संयोगनिष्ठविषयतानिरूपकज्ञानजनक- शब्दप्रयोगनिष्ठकार्यतानिरूपितकारणत्वं यद्यपि कालेश्वरादृष्टादीनां वर्तते, किन्तु सा कारणता साधारणकारणता। न त्वसाधारणकारणता। &amp;lsquo;इमौ घटौ संयुक्तौ&amp;rsquo; इत्याकारकसंयुक्तव्यवहारं प्रति तु विषयविधयाऽसाधारणकारणत्वं संयोगस्यैव वर्तते। संयोगमन्तरा &amp;lsquo;इमौ द्वौ संयुक्तौ&amp;rsquo; इत्याकारकव्यवहार एव नोत्पद्यते। अतो विषयविधया तत्र संयोगस्यैव कारणत्वात्, कालेश्वरादीनां तथाविधकारणत्वाभावात् तत्र नातिव्याप्तिः।&lt;br&gt;&#xA;ननु यत्रात्यन्तापरिचितवस्तुनिष्ठसंयोगस्य व्यवहार एव कस्यापि नोत्पन्नः, तादृशस्थले संयोगनिष्ठविषयतानिरूपकज्ञानजनकशब्दप्रयोग- निष्ठकार्यतानिरूपितासाधारणकारणत्वं नास्तीति अस्य लक्षणस्याव्याप्तिरिति चेत्, न। लक्षणस्यास्य जातिघटितत्वेन परिष्कारात्। तथा च लक्षणम्- संयोगनिष्ठविषयतानिरूपकज्ञानजनकशब्दप्रयोगनिष्ठकार्यतानिरूपितासाधारणकारणतावद्वृत्तिजातिमत्त्वम्। एवञ्च नाव्याप्तिः। तथाहि संयोगनिष्ठविषयतानिरूपकज्ञानजनकशब्द-प्रयोगनिष्ठकार्यतानिरूपितासाधारणकारणतावान् इत्यनेन, अस्माकं यत्रात्यन्तपरिचितसंयोगस्थले &amp;lsquo;इमौ घटौ संयुक्तौ&amp;rsquo; इत्याकारको यो व्यवहार उत्पद्यते, तादृशस्थलीयसंयोगः स्वीकर्तव्यः। तद्वृत्तिर्या जातिरिति चेत् ? संयोगत्वजातिः। तादृशजातिमत्त्वं त्वत्यन्तापरिचितसंयोगेऽपि वर्तत इति लक्षणसमन्वयान्नाव्याप्तिः।&lt;br&gt;&#xA;नन्वेवं सत्यप्यस्य लक्षणस्य रूपादावतिव्याप्तिर्दुष्परिहरा। तथाहि संयोगनिष्ठविषयतानिरूपकज्ञानजनकशब्दप्रयोगनिष्ठकार्यतानिरूपितासाधारणकारणतावान् संयोगः, तद्वृत्तिर्या जातिरिति चेत् ? यथा संयोगत्वजातिस्तथा गुणत्वजातिरपि भवति। तादृशजातिमत्त्वं रूपादावपि वर्तत इत्यतिव्याप्तिरिति चेत्, न। जातौ गुणत्वव्याप्यत्वस्य निवेशनात्। तथा च लक्षणम् – संयोगनिष्ठविषयतानिरूपकज्ञानजनकशब्दप्रयोगनिष्ठ-कार्यतानिरूपितासाधारणकारणतावद्वृत्तिगुणत्त्वव्याप्यजातिमत्त्वम्। एवञ्च नातिव्याप्तिः। तथाहि संयोगनिष्ठविषयतानिरूपकज्ञानजनकशब्दप्रयोगनिष्ठकार्यतानिरूपितासाधारणकारणतावान् संयोगः। तद्वृत्तिर्या गुणत्वव्याप्या जातिरिति चेत् ? गुणत्वजातिर्न भवितुमर्हति। स्वस्य स्वव्याप्यत्वाभावात्। अतस्तादृशगुणत्वव्याप्या जातिः संयोगत्वजातिरेव भवति। तादृशजाते रूपादावभावात् नातिव्याप्तिः।&lt;br&gt;&#xA;नन्वेवं सत्यप्यस्य लक्षणस्य &amp;lsquo;नोदनाख्य&amp;rsquo; संयोगेऽव्याप्तिर्दुष्परिहरा। तथाहि संयोगनिष्ठविषयतानिरूपकज्ञानजनकशब्दप्रयोगनिष्ठकार्यतानिरूपितासाधारणकारणतावान् अभिघाताख्यसंयोगः, तद्वृत्तिर्या गुणत्वव्याप्या जातिरिति चेत् ? यथा संयोगत्वजातिः, तथा अभिघातत्वजातिरपि वर्तते। तादृशजातिमत्त्वं नोदनाख्यसंयोगे नास्तीत्यव्याप्तिरिति चेत्, न। गुणत्वव्याप्ये साक्षात्पदस्य निवेशनात्। तथा च लक्षणम् - संयोगनिष्ठविषयता- निरूपकज्ञानजनकशब्दप्रयोगनिष्ठकार्यतानिरूपितासाधारणकारणतावद्वृत्तिगुणत्वसाक्षाद्व्याप्यजातिमत्त्वम्। एवञ्च नाव्याप्तिः। तथाहि - संयोगनिष्ठविषयतानिरूपकज्ञानजनकशब्दप्रयोगनिष्ठकार्यतानिरूपितासाधारणकारणतावान् संयोगः, तद्वृत्तिर्या गुणत्वसाक्षाद्व्याप्या जातिरिति चेत् ? अभिघातत्वजातिर्न स्वीकर्तुं शक्यते। तस्या गुणत्वसाक्षाद्व्याप्यत्वाभावात्। सा जातिर्गुणत्वव्याप्यव्याप्या। स्वम् – गुणत्वम्, तद्व्याप्या संयोगत्वजातिः, तद्व्याप्यत्वमभिघातत्वरूपजातौ वर्तत इत्यतः साक्षाद्व्याप्या संयोगत्वरूपा जातिः। तादृशजातिमत्त्वं नोदनाख्यसंयोगेऽपि वर्तत इति नाव्याप्तिः।&lt;br&gt;&#xA;संयोगः अभिघातः, नोदनम् इति द्विविधः। शब्दहेतुः संयोगः अभिघातः। शब्दाहेतुस्संयोगः नोदनम्। संयोगस्सर्वोऽप्यनित्य एव। संयोगस्य क्रियाजन्यत्वात् विभुषु क्रियाया असंभवात्, संयोगोऽपि न भवति। ननु विभूनां सर्वगतत्वात् आकाशकालदिगात्मनामेकदेशावच्छेदेनावस्थानस्यावर्जनीयत्वात्, अवयवावयविभावरहितद्रव्ययोस्संयोगस्यैव संभवात्, विभुद्वयसंयोगो दुर्वार इति चेन्न। संयोगस्य क्रियाजन्यत्वात् विभुद्वयस्य क्रियाया अभावेन संयोगासंभवात्। अन्ततः स्वरूपमेव तत्र संबन्धः। अत्र वक्तव्यमधिकं विभागनिरूपणान्ते द्रष्टव्यम्।&lt;br&gt;&#xA;तर्कसंग्रहः&lt;br&gt;&#xA;संयोगनाशको गुणो विभागः। सर्वद्रव्यवृत्तिः।&lt;br&gt;&#xA;आलोक- व्याख्या&lt;br&gt;&#xA;विभागं निरूपयति - संयोगेत्यादि। संयोगस्य नाशकः संयोगनाशकः। नाशयतीति नाशकः। &amp;lsquo;संयोगस्य&amp;rsquo; इत्यत्र संयोगपदस्य संयोगोऽर्थः। षष्ठ्याः प्रतियोगित्वमर्थः। प्रकृत्यर्थस्य संयोगस्याधेयतासम्बन्धेन षष्ठ्यर्थप्रतियोगितायामन्वयः। तथा च संयोगनिष्ठप्रतियोगिता। नाशक इत्यस्य नाशहेतुः- ध्वंसनिष्ठकार्यतानिरूपितकारणतावान् अर्थः। षष्ठ्यर्थ प्रतियोगिताया नाशक इत्यत्र एकदेशे नाशे(ध्वंसे) निरूपकतासम्बन्धेनान्वयः। तथा च संयोगनिष्ठप्रतियोगितानिरूपकध्वंसनिष्ठकार्यतानिरूपितकारणतावान् इति बोधः। कारणतावतोऽभेदसम्बन्धेन विभागेऽन्वयः। तथा च संयोगनिष्ठप्रतियोगिता-निरूपकध्वंसनिष्ठकार्यतानिरूपितकारणतावदभिन्नो गुणाभिन्नो विभाग इति अखण्डबोधः। लक्षणं तु - संयोगनिष्ठप्रतियोगितानिरूपकध्वंसनिष्ठकार्यतानिरूपितकारणत्वे सति गुणत्वम्।&lt;br&gt;&#xA;यत्र कुत्रचित् चलनात्मिका क्रिया यदा जायते, तदा क्रमेण क्रिया, विभागः, पूर्वसंयोगनाशः, उत्तरसंयोगोत्पत्तिश्चेति कार्याणि नियमेन भवन्ति। ततः पञ्चमक्षणे क्रियानाशः। यौ द्वौ घटौ संयुक्तौ तत्र तयोर्मध्येऽन्यतरस्मिन् चलनरूपक्रियायां जातायां, तया क्रियया प्रथमं घटद्वयविभागो भवति। ततः प्राक्तनघटद्वयसंयोगनाशो भवति। ततो विभक्तस्य घटस्याऽऽकाशदेशान्तरेण संयोगो जायते। तत्र प्राक्तनघटद्वयसंयोगनाशं प्रति तत्पूर्वं जातो विभाग एव कारणम्। अतो विभागः संयोगनाशं प्रति कारणमित्युच्यते। एवं च  &amp;lsquo;इमौ द्वौ घटौ विभक्तौ&amp;rsquo; इत्यत्र विभागे लक्षणसमन्वयः। संयोगनिष्ठप्रतियोगितानिरूपकध्वंसनिष्ठकार्यता का ? इति चेत् &amp;lsquo;इमौ द्वौ विभक्तौ&amp;rsquo; इत्याकारकप्रतीतिसिद्धा द्वयोः संयोगध्वंसनिष्ठा कार्यता। तादृशसंयोगध्वंसनिष्ठकार्यतानिरूपितकारणत्वं विभागे वर्तते, तत्र गुणत्वञ्च वर्तत इति लक्षणसमन्वयः। &amp;lsquo;गुणत्व&amp;rsquo; मात्रोक्तौ रूपादावतिव्याप्तिः। अतः ‘संयोगनाशक’ इति दलम्। ‘संयोगनाशकत्व&amp;rsquo; मात्रोक्तौ कालादावतिव्याप्तिः। अतो गुणपदम्। अथैवमपि कार्यसामान्यकारणेऽदृष्टेऽतिव्याप्तिः, धर्माधर्मरूपादृष्टस्य गुणत्वादिति चेत्, न गुणपदस्य सामान्यगुणपरत्वात्। अदृष्टस्य च विशेषगुणत्वात्।&lt;br&gt;&#xA;नन्वेवं सत्यप्यस्य लक्षणस्य &amp;lsquo;हिमवद्विन्ध्यौ विभक्तौ&amp;rsquo; इत्याकारक- व्यवहारविषये विभागेऽव्याप्तिर्दुष्परिहरा। तत्र संयोगनिष्ठप्रतियोगितानिरूपकध्वंसनिष्ठकार्यतानिरूपितकारणत्वस्याभावात् लक्षणस्याव्याप्तिरिति चेत्, न। तत्र विभागव्यवहारस्यैवाप्रामाणिकत्वात्। यद्याग्रहः, तर्हि लक्षणस्य जातिघटितपरिष्कारात्। तथा च लक्षणम् संयोगनिष्ठप्रतियोगिता- निरूपकध्वंसनिष्ठकार्यतानिरूपितकारणतावद्वृत्तिजातिमत्त्वम् इति। तथा च नाव्याप्तिः। तथाहि यत्रास्माकं विभागव्यवहार उपलभ्यते, तादृशपरिचितस्थलं स्वीकर्तव्यम्। तत्र संयोगनिष्ठप्रतियोगितानिरूपकध्वंसनिष्ठकार्यतानिरूपितकारणतावान् विभागः। तद्वृत्तिर्या जातिरिति चेत् ? विभागत्वजातिः। तादृशजातिमत्त्वमुक्तस्थलेऽपि वर्तत इति लक्षण- समन्वयान्नाव्याप्तिः।&lt;br&gt;&#xA;नन्वेवं सत्यप्यस्य लक्षणस्य रूपादावतिव्याप्तिर्दुष्परिहरा। तथाहि संयोगनिष्ठप्रतियोगितानिरूपकध्वंसनिष्ठकार्यतानिरूपितकारणतावान् विभागः। तद्वृत्तिर्या जातिरिति चेत् ? यथा विभागत्वजातिः, तथा गुणत्वजातिरपि भवति। तादृशजातिमत्त्वं रूपादावपि वर्तत इत्यतिव्याप्तिरिति चेत्, न। जातौ गुणत्वव्याप्यत्वस्य निवेशनात्। तथा च लक्षणम् संयोगनिष्ठप्रतियोगितानिरूपकध्वंसनिष्ठकार्यतानिरूपितकारणतावद्वृत्तिगुणत्वव्याप्यजातिमत्त्वम् इति। एवञ्च नातिव्याप्तिः। तथाहि - संयोगनिष्ठप्रतियोगितानिरूपकध्वंसनिष्ठकार्यतानिरूपितकारणतावान् विभागः। तद्वृत्तिर्या गुणत्वव्याप्या जातिरिति चेत् ? गुणत्वजातिर्न भवति। किन्तु विभागत्वजातिरेव भवति। तादृशजातिमत्त्वं विभाग एव वर्तते, न तु रूपादाविति नातिव्याप्तिः। अत्र लक्षणे प्रयोजनाभावात् गुणत्वसाक्षाद्व्याप्यत्वनिवेशनावश्यकता नास्ति अथवा संयोगनिष्ठ-प्रतियोगितानिरूपकध्वंसनिष्ठकार्यतानिरूपितकारणतायामसाधारणपदविशेषणेऽदृष्टस्य साधारणकारणत्वान्नातिव्याप्तिः। तर्हि गुणपदं किमर्थमिति चेत् ? तत् स्वरूपकीर्तनम्, न लक्षणे निवेश्यम्।&lt;br&gt;&#xA;संयोगविभागौ परस्परसापेक्षौ। अत एवान्यतरेणान्यतरस्य चारितार्थ्यं न संभवति। प्रत्येकं घटपटौ यदा पश्यति, तदा &amp;lsquo;इमौ संयुक्तौ&amp;rsquo; इति बुद्धिर्न भवति, उभयोर्मेलने तु भवति। पूर्वबुद्ध्यपेक्षयोत्तरबुद्धौ अधिको विषयः कः ? घटपटौ तूभयत्र समानौ। अत उत्तरज्ञाने विषयाधिक्यमावश्यकम्। स एव संयोग उच्यते। अन्तरालाभावमात्रं न संयोगः अभावमात्रेण बुद्धेर्विषयाधिक्यनिर्वाहासंभवात्। बुद्धिः किल सविषया नियमेन, निर्विषयाया बुद्धेः कुत्राप्यदर्शनात्। अभावालम्बना तु बुद्धिर्न विलक्षणव्यवहारनिर्वाहक्षमा, सुषुप्तावपि व्यवहारविजृम्भणप्रसङ्गात्। ननु कं भीषयसि ? निरन्तरालौ घटौ पश्यन् ‘इमौ संयुक्तौ&amp;rsquo; इति व्यवहरति। तत्र स्त एव घटपटा विषयौ। ततश्च सविषयैव बुद्धिः, न निर्विषया। अत एव न सुषुप्त्यविशेषप्रसङ्गः इति चेत्, न, पुनरपि बालिशतामेव प्रकटयसि त्वम्। संयोगाभाव एव विभागः कुतो न स्यात् ? अस्तु तथैव अन्यतर एवालमिति चेत्, उक्तमेवात्रोत्तरमपि विनिगमकाभावान्नान्यतरचारितार्थ्यमिति।&lt;br&gt;&#xA;किं बहुना ! औषधयोगादौ हि प्रत्येकमदृष्टा अतिशया विचित्रकार्यकरा दृष्टाः। हरिद्राचूर्णसंयोगाद्रक्तरूपोत्पत्तिर्दृश्यते। किण्वादिभ्यो मादकशक्तिस्तु प्रसिद्धैव। जगदेवेदं प्रकृतिपुरुषसंयोगमूलकमामनन्ति। इदं सर्वं केवलमभावमूलकमिति को वा स्वाधीनमतिर्वदेत् ? तर्ह्यस्तु संयोगोऽतिरिक्तः, मास्तु विभागोऽतिरिक्त इति चेत्, उपक्रान्तं संगीतकं पुनरपि। संश्लेषवत् विश्लेषोऽपि बहुविधकार्यकारी दृश्यते। किं बहुना प्रकृतिपुरुषसंयोगात् सृष्टिः, विश्लेषाच्चापवर्ग इति तत्त्वविदः। अतो विश्लेषरूपो विभागोऽप्यतिरिक्त आवश्यक एव। ननु प्रकृतिपुरुषयोरुभयोरपि विभुत्वात् कथं विश्लेषसंभवः ? हन्त ! शास्त्रान्तरकथेयम्। &amp;lsquo;मन एव मनुष्याणां कारणं वन्धमोक्षयोः&amp;rsquo; इति न श्रुतम् ? प्रकृतिपुरुषसंयोगविभागौ तन्मूलकावित्याद्यन्यत्र विस्तरः। परस्पराभावरूपयोर्विनिगमकाभावे नान्यतरेणान्यतरस्य चारितार्थ्यमिति संयोगविभागावावश्यकौ।&lt;br&gt;&#xA;टिप्पणी&lt;br&gt;&#xA;संयोगः त्रिविध:- १. अन्यतरकर्मजः २. उभयकर्मजः ३. संयोगजश्चेति। १. आद्यस्तावत् यदा कश्चन पक्षी वृक्षादिषु तिष्ठति तदा पक्षिमात्रस्य क्रियया वृक्षपक्षिणोः संयोगो जायते। संयुक्तयोरुभयोर्मध्येऽन्यतरस्यैव क्रियया जायमानत्वात् अन्यतरकर्मजोऽयं संयोगः।&lt;br&gt;&#xA;२. द्वितीयस्तु यदा मल्लयोः मेषयोर्वा युद्धं भवति तदा युगपदेव मल्लद्वये मेषद्वये वा विद्यमानाभ्यां क्रियाभ्यां संयोगो जायते। अतोऽयं संयोगः उभयकर्मज इत्युच्यते।&lt;br&gt;&#xA;३. तृतीयस्तु यदा अस्माकं शरीरावयवस्य हस्तादेः पुस्तकादिभिः सह संयोगो जायते, ततः पुनः अवयविनोऽखण्डस्य शरीरस्यापि पुस्तकादिभिः सह संयोगो जायते। अयं तु शरीराद्यवयविसंयोगः, हस्ताद्यवयवसंयोगात् भिन्न एव। कुतः ? इति चेत्, सिद्धान्ते अवयवावयविनोर्भेदस्वीकारात्। अत्र यः द्वितीयः शरीराद्यवयविपुस्तकसंयोगः, स प्राक्तनहस्ताद्यवयवपुस्तकसंयोगाज्जायते, न तु क्रियया। शरीरादौ अवयविनि क्रियाभावेऽपि शरीरपुस्तकसंयोगस्य दृष्टत्वात्। अतोऽयं संयोगः संयोगजसंयोग इत्युच्यते॥&lt;br&gt;&#xA;एवमेव विभागोऽपि त्रिविध:- १. अन्यतरकर्मजः २. उभयकर्मजः ३. विभागजञ्श्चेति।&lt;br&gt;&#xA;१. अत्रापि वृक्षपक्षिणोः संयोगानन्तरं पक्षिमात्रस्य क्रियया जायमानो विभागः अन्यतरकर्मजः विभाग इत्युच्यते।&lt;br&gt;&#xA;२. यदा मल्लयोः मेषयोर्वा युगपद् संयोगानन्तरं युगपदेव विभागो जायते, तदा द्वयोः विद्यमानक्रियाभ्यां विभागस्य जातत्वात् उभयकर्मज इत्युच्यते।&lt;br&gt;&#xA;३. तृतीयः विभागजः विभागस्तु द्विविधः। (क) कारणाकारणविभागजन्यः विभाग एकः। (ख) कारणमात्रविभागजन्यः विभागञ्चापरः। अनयोर्मध्ये (क) प्रथमः- हस्तपुस्तकसंयोगानन्तरं क्रियया यदा हस्तपुस्तकयोः विभागो जायते, तदा शरीरादपि पुस्तकस्य विभागो जायते। अयं शरीरपुस्तकयोः विभागः, हस्तपुस्तकविभागाद् भिन्न एव। अत्र अवयविभूतस्य शरीरस्य कारणम् अवयवः हस्तः, पुस्तकं तु शरीरस्य नावयवः, अत एव तद्दृष्ट्या अकारणं च। एवञ्चात्र शरीरकारणीभूतहस्तस्य तदकारणीभूतस्य पुस्तकस्य च विभागात् जातः विभाग एव कारणाकारणविभागजन्यः (कार्याकार्य) विभाग इत्युच्यते। (ख) द्वितीयस्तु  कारणमात्रविभागजन्यः विभागः। यदा घटकारणीभूतयोः कपालयोः क्रिया जायते, तदा प्रथमं तादृशकारणमात्रविद्यमानक्रियया घटारम्भकसंयोगनाशकः कपालद्वयविभाग उत्पद्यते। तस्मात् विभागाद् घटारम्भकसंयोगनाशो भवति। ततः घटासमवायिकारणस्य कपालद्वयसंयोगस्य नाशात् घटनाशो भवति। तत्रादौ जातेन विभागेन कपालस्य प्राक्तनदेशावच्छिन्नाकाशादपि विभागो जायते। अयं च कपालाकाशविभागो घटकारणीभूतकपालद्वयमात्रविभागाद् जन्यः। अत एव कारणमात्रविभागजन्यः विभाग इत्युच्यते।&lt;br&gt;&#xA;अत्रायं प्रश्न:- प्रथमं तावत् कपालयोः क्रिया जायते, ततः कपालद्वयविभागः, ततः घटारम्भककपालद्वयसंयोगनाशः, ततः घटनाशः। अत्र कपालद्वयविभागात् कपालाकाशविभागः, ततः कपालाकाशसंयोगनाशः, ततः उत्तरदेशसंयोगः, तदनन्तरमेव क्रियानाश इति क्रमः। अत्र द्वितीयक्षणे जातेन कपालद्वयविभागेन कपालाकाशविभागो जायत इत्युक्तम्। तत् कुतः ? यया क्रियया प्रथमः कपालद्वयविभागो जायते तयैव कपालाकाशविभागोऽपि जायत इति वक्तुं न शक्यते वा ? लोकेऽस्माकम् अनुभवोऽपि कपालद्वयविभागकाले एव कपालाकाश- विभागोऽपि जात इव भवति।&lt;br&gt;&#xA;अस्याः समाधानम् – घटारम्भककपालद्वयसंयोगस्य नाशिका या क्रिया, सैव तदनारम्भककपालाकाशसंयोगस्य नाशिका न भवेत्। कुतः ? इति चेत्, या क्रिया घटारम्भककपालद्वयसंयोगनाशकं विभागं जनयति, सैव यदि घटानारम्भककपालाकाश- संयोगनाशकं विभागमपि जनयेत्, तर्हि एकैव क्रिया कार्यारम्भकसंयोगतदनार- म्भकसंयोगनाशकविभागस्य जनिकेति स्वीकारे विकसत्कमलकुड्मलभङ्गप्रसङ्गः। कथमिति चेत् ? कमलस्यावस्थाद्वयं वर्तते, एका कुड्मलावस्था, अन्या कुसुमावस्था। कुड्मलं विकसितं चेत्, कुसुमं भवति। कुड्मलस्य विकासो नाम कुड्मलदलानाम् अग्रदेशावच्छेदेन चलनम्। अनया हि चलनरूपक्रियया दलानामग्रदेशावच्छेदेन प्राक्तनदेशावच्छिन्नाकाशाद् विभागो जायते। तदैव कमलं विकसतीत्युच्यते। एवञ्च दलेऽग्रदेशावच्छेदेनोत्पन्नक्रियया केवलम् दलानाम् प्राक्तनदेशावच्छिन्नाकाशाद् कमलानारम्भकसंयोगनाशकविभागो जायते, यदि इयमेव कमलानारम्भकसंयोगनाशकविभागजनिका क्रिया कमलारम्भकसंयोगनाशकं विभागमपि जनयेत्, तर्हि तेन विभागेन कमलारम्भकसंयोगनाशो भवेत्, ततञ्च वृन्तदलसंयोगस्यासमवायिकारणस्य नाशेन कमलस्यापि नाशो भवेत्। एवं कमलसमवायिकारणदलवृन्तदलसंयोगस्य नाशे विकसत्कमलस्यापि नाशः स्यात्। तस्मात् सुष्ठुक्तम् - विकसत्कमलकुड्मलभङ्गप्रसङ्ग इति।&lt;br&gt;&#xA;वस्तुतस्तु - वृन्तदलसंयोगः कमलारम्भकसंयोगः। तत्रैव दलानामग्रदेशावच्छेदेन विद्यमानो दलाकाशसंयोगो दलाग्रे जायमानक्रियाजन्यविभागेन नश्यति। दलानां कमलावयवत्वेन समवायिकारणत्वेऽपि, आकाशस्य कारणत्वाभावात् कारणाकारणविभागः स भवति। क्रियायास्तत्तत्प्रदेशेनापि भेदस्यावश्यकत्वात्, दलानामग्रे जायमाना क्रिया, दलवृन्तसंयोगं न नाशयेत् इत्युपपादनं वरम्।&lt;br&gt;&#xA;तर्कसंग्रहः&lt;/p&gt;</description>
    </item>
    <item>
      <title>29 विभागः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/29_vibhAgaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/29_vibhAgaH/</guid>
      <description>&lt;details&gt;&lt;summary&gt;मूलम् - विभागः - 29&lt;/summary&gt;&#xA;&lt;p&gt;संयोगनाशको गुणो विभागः। सर्वद्रव्यवृत्तिः॥ २८॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 29&lt;/summary&gt;&#xA;&lt;p&gt;विभागः, गुणः, संयोगनाशकः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - विभागः&lt;/summary&gt;&#xA;&lt;p&gt;विभागं लक्षयति- संयोगेति। कालादावतिव्याप्तिवारणाय गुण इति। रूपादावतिव्याप्तिवारणाय संयोगनाशक इति। विभागोऽपि द्विविधः। कर्मजो विभागजश्चेति। आद्यो हस्तक्रियया हस्तपुस्तकविभागः। द्वितीयो हस्तपुस्तकविभागात् कायपुस्तकविभागः।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;गोवर्धन-न्यायबोधिनी - विभागलक्षणम्&lt;/summary&gt;&#xA;&lt;p&gt;विभागं लक्षयति- संयोगनाशक इति। संयोगनाशकत्वविशिष्टगुणत्वं विभागस्य लक्षणम्। विशेषणमात्रोपादाने क्रियायामतिव्याप्तिः, तस्या अपि संयोगनाशकत्वात्। अतस्तद्वारणाय विशेष्यम्।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;कुरुगण्टि-श्रीनिवास-दीपिका-सर्वस्वम् - विभागः&lt;/summary&gt;&#xA;&lt;p&gt;संयोगनाशको गुणो विभागः, सर्वद्रव्यवृत्तिः।।&lt;br&gt;&#xA;विभागं लक्षयति संयोगेति।। संयोगस्य नाशकः संयोगनाशकः, षष्ठ्याः प्रतियोगितानिरूपकत्वम्, नश् धातोः ध्वंसोऽर्थः, ण्वुल्प्रत्ययस्य जनकत्वमर्थः, तथाच संयोगप्रतियोगिकनाशजनकत्वे सति गुणत्वं विभागस्य लक्षणम्, आदौ क्रिया, क्रियातो विभागः, विभागात्पूर्वसंयोगनाशः, पूर्वसंयोगनाशादुत्तरसंयोगोत्पत्तिरिति क्रममनुसृत्य संयोगनाशजनकत्वं गुणत्वञ्च विभागेऽस्तीति समन्वयः। गुणत्वमात्रोक्तौ रूपादावतिव्याप्तिः। गुणत्वानुपादाने क्रियाया अपि परम्परया संयोगनाशजनकत्वात् तत्रातिव्याप्तिः, अतः उभयोपादानम्।&lt;/p&gt;</description>
    </item>
    <item>
      <title>30 परत्वापरत्वे</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/30_paratvAparatve/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/30_paratvAparatve/</guid>
      <description>&lt;details&gt;&lt;summary&gt;मूलम् - परत्वापरत्वे - 30&lt;/summary&gt;&#xA;&lt;p&gt;परापरव्यवहारासाधारणकारणे परत्वापरत्वे। पृथिव्यादिचतुष्टयमनोवृत्तिनी। ते द्विविधे दिक्कृते कालकृते च। दूरस्थे दिक्कृतं परत्वम्। समीपस्थे दिक्कृतमपरत्वम्। ज्येष्ठे कालकृतं परत्वम्। कनिष्ठे कालकृतमपरत्वम्॥ २९॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 30&lt;/summary&gt;&#xA;&lt;p&gt;परत्वम्, अपरत्वम्, दिक्कृतम्, कालकृतम्&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - परत्वापरत्वे&lt;/summary&gt;&#xA;&lt;p&gt;परत्वापरत्वयोर्लक्षणमाह- परापरेति। परव्यवहारासाधारणकारणं परत्वम्। अपरव्यवहारासाधारणकारणमपरत्वमित्यर्थः। ते विभजते- ते द्विविधे इति। दिक्कृतयोरुदाहरणमाह- दूरस्थ इति। कालकृते उदाहरति- ज्येष्ठ इति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - परत्वम्&lt;/summary&gt;&#xA;&lt;p&gt;परापरव्यवहारासाधारणकारणे परत्वापरत्वे। पृथिव्यादिचतुष्टयमनोवृत्तिनी। ते द्विविधे। दिकृते कालकृते चेति। दूरस्थे दिक्कृतं परत्वम्। समीपस्थे दिक्कृतमपरत्वम्। ज्येष्ठे कालकृतं परत्वम्। कनिष्ठे कालकृतमपरत्वम्।&lt;br&gt;&#xA;आलोक- व्याख्या&lt;br&gt;&#xA;परत्वापरत्वे निरूपयति - परापरेत्यादि। परं चापरं चेति परापरे। परापरयोर्व्यवहारः परापरव्यवहारः। न साधारणे असाधारणे। असाधारणे च ते कारणे असाधारणकारणे। परापरव्यवहारयोरसाधारणकारणे परापरव्यवहारासाधारणकारणे। परापरयोरित्यत्र परापरपदयोः परत्वमपरत्वं चार्थः। षष्ठ्या विषयत्वमर्थः। प्रकृत्यर्थस्याधेयतासम्बन्धेन षष्ठ्यर्थविषयतायामन्वयः। तथा च परत्वापरत्वनिष्ठविषयता। व्यवहारो नाम ज्ञानजनकशब्दप्रयोगः। षष्ठ्यर्थविषयताया व्यवहारपदार्थैकदेशे ज्ञाने निरूपकता(स्वनिरूपितविषयिताश्रयत्व)सम्बन्धेनान्वयः। तथा च परत्वापरत्वनिष्ठविषयतानिरूपक(निरूपितविषयिताश्रयत्व)ज्ञानजनकशब्दप्रयोग इति बोधः। ‘व्यवहारस्य’ इत्यत्र षष्ठ्याः कार्यत्वमर्थः। प्रकृत्यर्थस्य व्यवहारार्थस्य ज्ञानजनकशब्दप्रयोगस्य षष्ठ्यर्थकार्यतायामाधेयतासम्बन्धेनान्वयः। तथा च ज्ञानजनकशब्दप्रयोगनिष्ठकार्यता। असाधारणकारणे इत्यस्य असाधारणकारणतावती इत्यर्थः। षष्ठ्यर्थकार्यताया निरूपितत्वसम्बन्धेना- साधारणकारणपदार्थैकदेशेऽसाधारणकारणतायामन्वयः। कारणतावतोश्चाभेदसम्बन्धेन परत्वापरत्वयोरन्वयः। तथा च परत्वापरत्वनिष्ठविषयतानिरूपक(निरूपितविषयिताश्रयत्व) ज्ञानजनकशब्दप्रयोगनिष्ठकार्यतानिरूपितासाधारणकारणतावदभिन्ने परत्वापरत्वे इति बोधः। लक्षणं तु- परत्वनिष्ठविषयतानिरूपकज्ञानजनकशब्दप्रयोगनिष्ठ- कार्यतानिरूपितासाधारणकारणत्वं परत्वम् इति। लक्षणस्यास्य &amp;lsquo;अयम् अस्मात् परः&amp;rsquo; इत्यत्र समन्वयः। परत्वनिष्ठविषयता का ? इति चेत् ‘अयम् अस्मात् परः’ इत्याकारकपरत्वनिष्ठविषयता। व्यवहारे व्यवहर्तव्यस्य विषयत्वात्, &amp;lsquo;अयम् अस्मात् पर इत्याकारकव्यवहारे परत्वं विषयः, परत्वं विना तादृशव्यवहारानुपपत्तेः। अतस्तादृशपरत्वनिष्ठविषयतानिरूपकं ज्ञानम् ‘अयम् अस्मात् पर इत्याकारकम्। तादृशज्ञानजनकशब्दप्रयोगनिष्ठकार्यता केति चेत् ? &amp;lsquo;अयम् अस्मात् पर इत्याकारकव्यवहारनिष्ठा कार्यता। तन्निरूपितासाधारणकारणत्वं व्यवहारे व्यवहर्तव्यस्य कारणत्वात् परत्वे वर्तत इति लक्षणसमन्वयः।&lt;br&gt;&#xA;अत्र परत्वापरत्वयोर्लक्षणे कारणत्वेऽसाधारणपदस्य प्रथममेव निवेशनात् कालादावतिव्याप्तिरूपदोषो नास्ति। कालादीनां कार्यसामान्यं प्रति साधारणकारणत्वात्, असाधारणकारणत्वाभावात्। नन्वेवं सत्यप्यस्य लक्षणस्य यत्रास्माकमपरिचितवस्तुनि परत्वव्यवहार एव नोत्पन्नस्तादृशस्थले परत्वनिष्ठविषयतानिरूपकज्ञानजनकशब्दप्रयोगनिष्ठकार्यतानिरूपितकारणत्वस्याभावात् अव्याप्तिरिति चेत्, न। जातिघटितलक्षणपरिष्कारात्। तथा च लक्षणम्- परत्वनिष्ठविषयतानिरूपकज्ञानजनकशब्दप्रयोगनिष्ठकार्यतानिरूपितासाधारणकारणतावद्वृत्तिजातिमत्त्वम् इति। एवञ्च नाव्याप्तिः। तथाहि - यत्रास्माकम् &amp;lsquo;अयम् अस्मात् पर इति व्यवहार उपलभ्यते, तादृशपरत्वं स्वीकार्यम्। तद्वृत्तिर्या जातिरिति चेत् ? परत्वत्वजातिः। तादृशजातिमत्त्वमपरिचितस्थलीयपरत्वेऽपि वर्तत इति नाव्याप्तिः।&lt;br&gt;&#xA;नन्वेवं सत्यप्यस्य लक्षणस्य रूपादावतिव्याप्तिः। परत्वनिष्ठविषयतानिरूपकव्यवहारनिष्ठकार्यतानिरूपितासाधारणकारणतावत् परत्वम्। तद्वृत्तिर्या जातिरिति चेत् ? यथा परत्वत्वजातिः, तद्वत् गुणत्वजातिरपि भवति। तादृशजातिमत्त्वं तु रूपादावपि वर्तत इति अतिव्याप्तिरिति चेत्, न। जातौ गुणत्वव्याप्यत्वस्य निवेशनात्। तथा च लक्षणम् परत्वनिष्ठविषयतानिरूपकज्ञानजनकशब्दप्रयोगनिष्ठकार्यतानिरूपितासाधारणकारणतावद्वृत्तिगुणत्वव्याप्यजातिमत्त्वम् इति। एवञ्च नातिव्याप्तिः। तथाहि परत्वनिष्ठविषयतानिरूपकव्यवहारनिष्ठकार्यतानिरूपितासाधारणकारणतावत् परत्वम्। तद्वृत्तिर्या गुणत्वव्याप्या जातिरिति चेत् ? गुणत्वजातिर्न भवति। स्वस्य स्वव्याप्यत्वाभावात्। अतो &amp;lsquo;गुणत्वव्याप्या जातिश्चेत् ? परत्वत्वजातिरेव। तादृशजातिमत्त्वं तु रूपादौ नास्तीति नातिव्याप्तिः। अत्रापि प्रयोजनाभावात् गुणत्वसाक्षाद्व्याप्यत्वं न निवेशनीयम्।&lt;br&gt;&#xA;एवम् अपरत्वनिष्ठविषयतानिरूपकज्ञानजनकशब्दप्रयोगनिष्ठ- कार्यतानिरूपितासाधारणकारणत्वम् इति अपरत्वस्य लक्षणम्। लक्षणस्यास्य ‘अयम् अस्मादपरः&amp;rsquo; इत्यत्र समन्वयः। अपरत्वनिष्ठविषयता का ? इति चेत् &amp;lsquo;अयम् अस्मादपरः&amp;rsquo; इत्याकारकापरत्वनिष्ठविषयता। व्यवहारे व्यवहर्तव्यस्य विषयत्वात् &amp;lsquo;अयम् अस्मात् अपर इत्याकारकव्यवहारे अपरत्वं विषयः। अपरत्वं विना तादृशव्यवहारानुपपत्तेः। अतस्तादृशापरत्वनिष्ठविषयतानिरूपकं ज्ञानम् &amp;lsquo;अयम् अस्मात् अपर इत्याकारकम्। तादृशज्ञानजनकशब्दप्रयोगनिष्ठकार्यता केति चेत् ? अयम् अस्मात् अपरः&amp;rsquo; इत्याकारकव्यवहारनिष्ठा कार्यता। तन्निरूपितासाधारणकारणत्वं व्यवहारे व्यवहर्तव्यस्य कारणत्वात् अपरत्वे वर्तत इति लक्षणसमन्वयः।&lt;br&gt;&#xA;अत्र परत्वापरत्वयोर्लक्षणे कारणत्वे साधारणपदस्य प्रथममेव निवेशनात् कालादावतिव्याप्तिरूपदोषो नास्ति। कालादीनां कार्यसामान्यं प्रति साधारणकारणत्वात्, असाधारणकारणत्वाभावात्।&lt;br&gt;&#xA;नन्वेवं सति यत्रास्माकमपरिचितवस्तुनि अपरत्वव्यवहार एव नोत्पन्नस्तादृशस्थले अपरत्वनिष्ठविषयतानिरूपकज्ञानजनकशब्दप्रयोगनिष्ठका- र्यतानिरूपितकारणत्वस्याभावात् अव्याप्तिरिति चेत्, न। अत्रापि जातिघटितलक्षणपरिष्कारात्। तथा च लक्षणम् अपरत्वनिष्ठ- विषयतानिरूपकज्ञानजनकशब्दप्रयोगनिष्ठकार्यतानिरूपितासाधारणकारणतावद्वृत्तिजातिमत्त्वम् इति। एवञ्च नाव्याप्तिः। तथाहि - यत्रास्माकम् &amp;lsquo;अयमस्मात् अपरः&amp;rsquo; इति व्यवहार उपलभ्यते, तादृशापरत्वं स्वीकार्यम्। तद्वृत्तिर्या जातिरिति चेत् ? अपरत्वत्वजातिः। तादृशजातिमत्त्वमपरिचितस्थलीयापरत्वेऽपि वर्तत इति नाव्याप्तिः।&lt;br&gt;&#xA;नन्वेवं सत्यप्यस्य लक्षणस्य रूपादावतिव्याप्तिः। अपरत्वनिष्ठ- विषयतानिरूपकव्यवहारनिष्ठकार्यतानिरूपितासाधारणकारणतावत् अपरत्वम्। तद्वृत्तिर्या जातिरिति चेत् ? यथा अपरत्वत्वजातिः, तद्वत् गुणत्वजातिरपि भवति। तादृशजातिमत्त्वं तु रूपादावपि वर्तत इति अतिव्याप्तिरिति चेत्, न। जातौ गुणत्वव्याप्यत्वस्य निवेशनात्। तथा च लक्षणम् अपरत्वनिष्ठविषयतानिरूपकज्ञानजनकशब्दप्रयोगनिष्ठकार्यतानिरूपिता- साधारणकारणतावद्वृत्तिगुणत्वव्याप्यजातिमत्त्वम् इति। एवञ्च नातिव्याप्तिः। तथाहि - अपरत्वनिष्ठविषयतानिरूपकव्यवहारनिष्ठकार्यतानिरूपितासाधारणकारणतावत् अपरत्वम्। तद्वृत्तिर्या गुणत्वव्याप्या जातिरिति चेत् ? गुणत्वजातिर्न भवति। स्वस्य स्वव्याप्यत्वाभावात्। अतो गुणत्वव्याप्या जातिश्चेत् ? अपरत्वत्वजातिरेव। तादृशजातिमत्त्वं तु रूपादौ नास्तीति नातिव्याप्तिः। अत्रापि प्रयोजनाभावात् गुणत्वसाक्षाद्व्याप्यत्वं न निवेशनीयम्। परत्वापरत्वयोर्नियमेन परस्परसापेक्षत्वादुभयोस्सहैव लक्षणमुक्तं मूलकारेण, अस्माभिस्तु छात्राणां व्युत्पत्त्यर्थं प्रत्येकं पृथक्कृत्योक्तम्।।&lt;br&gt;&#xA;यद्यपि परत्वापरत्व आपेक्षिके, तावता न बुद्धिविशेषविषयत्वरूपे ते। तथा सति सुखदुःखादीनामपि परस्परसापेक्षत्वादसिद्धिप्रसङ्गात्।&lt;br&gt;&#xA;तर्कसंग्रहः&lt;br&gt;&#xA;आद्यपतनासमवायिकारणं गुरुत्वम्। पृथिवीजलवृत्ति।&lt;br&gt;&#xA;आलोक- व्याख्या&lt;br&gt;&#xA;गुरुत्वं निरूपयति - आद्येत्यादि। आद्यं च तत्पतनं चाद्यपतनम्। न समवायिकारणम् असमवायिकारणम्। आद्यपतनस्यासमवायिकारणम् आद्यपतनासमवायिकारणम्। आद्यत्वं नाम प्रथमत्वम्। पतनं नाम पतनरूपा क्रिया। प्रकृत्यर्थस्याद्यत्वस्य पतनरूपक्रियायामभेदसम्बन्धेनान्वयः। तथा च आद्याभिन्नपतनक्रिया। &amp;lsquo;आद्यपतनस्य&amp;rsquo; इत्यत्र षष्ठ्याः कार्यत्वमर्थः। प्रकृत्यर्थस्याद्यपतनरूपक्रियाया आधेयतासम्बन्धेन षष्ठ्यर्थकार्यतायामन्वयः। तथा च- आद्याभिन्नपतनक्रियानिष्ठकार्यता। असमवायिकारणं नाम असमवायिकारणतावत्। षष्ठ्यर्थकार्यताया असमवायिकारणपदार्थैकदेशे कारणतायां निरूपितत्वसम्बन्धेनान्वयः। तथा चाखण्डबोधः - आद्याभिन्न- पतनक्रियानिष्ठकार्यतानिरूपितासमवायिकारणतावदभिन्नं गुरुत्वम् इति। लक्षणम् तु - आद्याभिन्नपतनरूपक्रियानिष्ठकार्यतानिरूपितासमवायिकारणत्वम् इति। आद्यपतननिष्ठकार्यता केति चेत् ? &amp;rsquo; इदं फलं पतति&amp;rsquo; इत्याकारकपतनक्रियानिष्ठकार्यता। तादृशकार्यतानिरूपितासमवायिकारणत्वं गुरुत्वे वर्तत इति लक्षणसमन्वयः। ‘पतनासमवायिकारणत्व’मात्रोक्तौ वेगेऽतिव्याप्तिः, द्वितीयादिपतने वेगस्याप्य- समवायिकारणत्वात्। अतः &amp;lsquo;आद्ये&amp;rsquo;ति विशेषणम्। यद्यपि पतनरूपक्रियां प्रति वेगोऽप्यसमवायिकारणम्, अथाऽपि आद्यपतनरूपक्रियायां वेगस्या- भावेनासमवायिकारणत्वाभावात्, द्वितीयादिपतनरूपक्रियां प्रत्येवासमवायिकारणत्वम्। अत आद्यपतनं प्रति तु गुरुत्वमेवासमवायिकारणम् इति वेगे नातिव्याप्तिः।&lt;br&gt;&#xA;अत्र &amp;lsquo;असमवायि&amp;rsquo; पदाभावे कालादावतिव्याप्तिः। आद्यपतन- निष्ठकार्यतानिरूपितकारणत्वं कालादावपि कार्यसामान्यकारणत्वात् वर्तत इत्यतिव्याप्तिस्स्यात्। असमवायिपदनिवेशे तु कालस्य कार्यसामान्यं प्रति निमित्तकारणत्वेनासमवायिकारणत्वाभावान्नातिव्याप्तिः। नन्वेवं सत्यपि यादृशेन गुरुत्वेन पतनरूपं कार्यं न जातम्, तत्राद्यपतननिष्ठकार्यतानिरूपिता- समवायिकारणत्वस्याभावादव्याप्तिरिति चेत्, न। आद्यपतननिष्ठकार्यता- निरूपितासमवायिकारणतावद्वृत्तिजातिमत्त्वस्य लक्षणत्वात्। आद्यपतन- निष्ठकार्यतानिरूपितासमवायिकारणतावत्, येन गुरुत्वेन पतनं जातम्, तादृशं गुरुत्वम्। तद्वृत्तिर्जातिः गुरुत्वत्वरूपा जातिः। तादृशजातिमत्त्वं, यस्मात् पतनरूपं कार्यं न जातम्, तत्रापि वर्तत इति नाव्याप्तिः।&lt;br&gt;&#xA;अथैवमपि रूपादावतिव्याप्तिः। आद्यपतननिष्ठकार्यतानिरूपितासम- वायिकारणतावत् गुरुत्वम्। तद्वृत्तिर्जातिः- गुणत्वजातिरपि भवति। तद्वत्त्वं रूपेऽपि वर्तत इति रूपेऽतिव्याप्तिरिति चेत्, न। जातौ गुणत्वव्याप्यत्वस्यापि विशेषणात्। तथा च आद्यपतननिष्ठकार्यतानिरूपितासमवायिकारणतावद्वृत्तिगुणत्वव्याप्यजातिमत्त्वम् इति लक्षणम्। एवञ्चाद्यपतननिष्ठकार्यतानिरूपितासमवायिकारणतावत् गुरुत्वम्। तद्वृत्तिर्गुणत्वव्याप्या जातिः- गुणत्वं न भवति, स्वस्य स्वव्याप्यत्वाभावात्। किन्तु गुरुत्वत्वजातिरेव। तद्वत्त्वं गुरुत्व एव वर्तते, न तु रूपादाविति नातिव्याप्तिः। अत्रापि प्रयोजनाभावात् ‘साक्षात्’ ‘इति विशेषणं न देयम्।&lt;br&gt;&#xA;यद्यपि भूमेराकर्षणशक्तिरेव गुरुत्वमिति नव्यविज्ञानिनः, तथापि कार्यस्य सर्वत्र परस्परसापेक्षत्वावश्यम्भावात्, सर्वानपि पदार्थान् भूमिर्नाकर्षितुमलमिति व्यवस्थादर्शनात् आकर्षकयोग्यतावत् आकृष्ययोग्यताऽप्यावश्यकीति सैव गुरुत्वमुच्यत इति भाव्यम्।&lt;br&gt;&#xA;तर्कसंग्रहः&lt;/p&gt;</description>
    </item>
    <item>
      <title>31 गुरुत्वम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/31_gurutvam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/31_gurutvam/</guid>
      <description>&lt;details&gt;&lt;summary&gt;मूलम् - गुरुत्वम् - 31&lt;/summary&gt;&#xA;&lt;p&gt;आद्यपतनासमवायिकारणं गुरुत्वम्। पृथिवीजलवृत्ति॥ ३०॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 31&lt;/summary&gt;&#xA;&lt;p&gt;गुरुत्वम्, गुणः, समवायिकारणम्&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - गुरुत्वम्&lt;/summary&gt;&#xA;&lt;p&gt;आद्यपतनासमवायिकारणं गुरुत्वम्। पृथिवीजलवृत्ति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - गुरुत्वलक्षणम्&lt;/summary&gt;&#xA;&lt;p&gt;गुरुत्वं लक्षयति- आद्येति। द्वितीयादिपतनस्य वेगासमवायिकारणत्वाद्वेगेऽतिव्याप्तिवारणाय आद्येति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;गोवर्धन-न्यायबोधिनी - गुरुलक्षणम्&lt;/summary&gt;&#xA;&lt;p&gt;गुरुत्वं लक्षयति- आद्येति। द्वितीयपतनक्रियायां वेगस्यासमवायिकारणत्वात्तत्रातिव्याप्तिः स्यादित्यत आद्येति। उत्तरत्र स्यन्दने आद्यत्वविशेषणमप्येवं योजनीयम्।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;कुरुगण्टि-श्रीनिवास-दीपिका-सर्वस्वम् - गुरुत्वम्&lt;/summary&gt;&#xA;&lt;p&gt;आद्यपतनासमवायिकारणं गुरुत्वम्। पृथिवीजलवृत्ति।&lt;br&gt;&#xA;गुरुत्वं लक्षयति आद्येति। आद्यपतननिष्ठकार्यतानिरूपितासमवायिकारणताश्रयत्वं गुरुत्वस्य लक्षणम्। आद्यपतननिष्ठकार्यतानिरूपिता या असमवायिकारणता गुरुत्वनिष्ठाऽसमवायिकारणता, तदाश्रयत्वं गुरुत्वेऽस्तीति समन्वयः। आद्यपदाभावे द्वितीयादिपतनमादाय वेगेऽतिव्याप्तिः। असमवायित्वानुपादाने आद्यपतनसमवायिकारणत्वं तन्निमित्तकारणतां वा आदाय तत्समवायिकारणफलादौ तन्निमित्तकारणवाय्वादौ चातिव्याप्तिः।।&lt;/p&gt;</description>
    </item>
    <item>
      <title>32 द्रवत्वम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/32_dravatvam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/32_dravatvam/</guid>
      <description>&lt;details&gt;&lt;summary&gt;मूलम् - द्रवत्वम् - 32&lt;/summary&gt;&#xA;&lt;p&gt;आद्यस्यन्दनासमवायिकारणं द्रवत्वम्। पृथिव्यप्तेजोवृत्ति। तद्द्विविधं सांसिद्धिकं नैमित्तिकं च। सांसिद्धिकं जले। नैमित्तिकं पृथिवीतेजसोः। पृथिव्यां घृतादावग्निसंयोगजं द्रवत्वम्। तेजसि सुवर्णादौ॥ ३१॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 32&lt;/summary&gt;&#xA;&lt;p&gt;द्रवत्वम्, गुणः, सांसिद्धिक, नैमित्तिक&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - द्रवत्वम्&lt;/summary&gt;&#xA;&lt;p&gt;द्रवत्वं लक्षयति-आद्येति। स्यन्दनं स्रवणम्। तेजःसंयोगजं नैमित्तिकम्। तद्भिन्नं सांसिद्धिकम्। पृथिव्यां नैमित्तिकमुदाहरति- घृतादाविति। तेजसि तदाह- सुवर्णादाविति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - द्रवत्वम्&lt;/summary&gt;&#xA;&lt;p&gt;आद्यस्यन्दनासमवायिकारणं द्रवत्वम्। पृथिवीजलतेजोवृत्ति। तद् द्विविधम्। सांसिद्धिकं नैमित्तिकं चेति। सांसिद्धिकं जले। नैमित्तिकं पृथिवीतेजसोः। पृथिव्यां घृतादावग्निसंयोगजं द्रवत्वम्। तेजसि सुवर्णादौ।&lt;br&gt;&#xA;आलोक- व्याख्या&lt;br&gt;&#xA;द्रवत्वं निरूपयति - आद्येत्यादि। द्रवति इति व्यवहारसिद्धं जलनिष्ठविलक्षणक्रियाहेतुभूतं द्रवत्वमित्यर्थः। आद्यं च तत् स्यन्दनं चेति आद्यस्यन्दनम्। न समवायिकारणम् असमवायिकारणम्। आद्यस्यन्दनस्यासमवायिकारणमिति आद्यस्यन्दनासमवायिकारणम्। आद्यं नाम प्रथमम्। स्यन्दनं नाम स्यन्दनरूपा क्रिया। आद्यार्थकस्य प्रथमस्य स्यन्दनरूपक्रियायामभेदसम्बन्धेनान्वयः। तथा च आद्याभिन्नस्यन्दनक्रिया। &amp;lsquo;आद्यस्यन्दनस्य&amp;rsquo; इत्यत्र षष्ठ्याः कार्यत्वमर्थः। प्रकृत्यर्थस्य आद्यस्यन्दनक्रियाया आधेयतासम्बन्धेन षष्ठ्यर्थकार्यतायामन्वयः। तथा च - आद्यस्यन्दननिष्ठकार्यता। &amp;lsquo;असमवायिकारणम्&amp;rsquo; इत्यस्यासमवायिकारणतावदित्यर्थः। षष्ठ्यर्थकार्यताया असमवायिकारणपदार्थैकदेशेऽसमवायिकारणतायां निरूपितत्वसम्बन्धेनान्वयः। कारणतावतश्चाभेदसम्बन्धेन द्रवत्वेऽन्वयः। तथा चाखण्डबोधः - आद्यस्यन्दननिष्ठकार्यतानिरूपितासमवायिकारणतावदभिन्नं द्रवत्वम् इति। लक्षणं तु आद्यस्यन्दननिष्ठकार्यतानिरूपितासमवायिकारणत्वम् इति। आद्यस्यन्दननिष्ठकार्यता केति चेत् ? &amp;lsquo;आद्यजलं स्यन्दते&amp;rsquo; इति प्रतीतिसिद्धा स्यन्दनक्रियानिष्ठा कार्यता। तादृशकार्यतानिरूपितासमवायिकारणत्वं द्रवत्वे वर्तत इति लक्षणसमन्वयः। ‘स्यन्दनासमवायिकारणम्’ इत्येतावन्मात्रोक्तौ वेगेऽतिव्याप्तिः। अतः &amp;lsquo;आद्य&amp;rsquo; इति विशेषणम्। द्वितीयादिस्यन्दनक्रियां प्रति वेगोऽप्यसमवायिकारणम्, आद्यस्यन्दनं प्रति तु नासमवायिकारणम्, तदानीं वेगस्यानुत्पन्नत्वात्। अत आद्यस्यन्दननिष्ठकार्यतानिरूपितकारणत्वाभावात् वेगे नातिव्याप्तिः।&lt;br&gt;&#xA;अत्र &amp;lsquo;असमवायि&amp;rsquo; इति विशेषणाभावे, कालादावतिव्याप्तिर्दुर्वारा स्यात्। असमवायिपदनिवेशे तु कालेश्वरादृष्टादेः कार्यसामान्यं प्रति निमित्तकारणत्वेनासमवायिकारणत्वाभावान्नातिव्याप्तिः।&lt;br&gt;&#xA;नन्वेवं सत्यपि येन द्रवत्वेन स्यन्दनमेव कदाचिदपि न जातम्, तत्र आद्यस्यन्दननिष्ठकार्यतानिरूपितासमवायिकारणत्वस्याभावादव्याप्तिरिति चेत्, न। आद्यस्यन्दननिष्ठकार्यतानिरूपितासमवायिकारणतावद्वृत्तिजातिमत्त्वस्य लक्षणत्वात्। आद्यस्यन्दननिष्ठकार्यतानिरूपितासमवायिकारणतावत्, येन द्रवत्वेन स्यन्दनं जातम्, तादृशद्रवत्वं भवति। तद्वृत्तिर्जातिर्द्रवत्वत्वरूपा जातिः। तादृशजातिमत्त्वं, येन द्रवत्वेन स्यन्दनमेव न जातम्, तादृशेऽपि द्रवत्वे वर्तत इति नातिव्याप्तिः।&lt;br&gt;&#xA;नन्वेवं सत्यप्यस्य लक्षणस्य पुना रूपादावतिव्याप्तिर्दुर्वारा। तथाहि - आद्यस्यन्दननिष्ठकार्यतानिरूपितासमवायिकारणतावत् द्रवत्वम्। तद्वृत्तिर्या जातिरिति चेत् ? यथा द्रवत्वत्वजातिस्तथा गुणत्वजातिरपि भवति। तादृशजातिमत्त्वं रूपादावपि वर्तत इति तत्रातिव्याप्तिरिति चेत्, न। जातौ गुणत्वव्याप्यत्वस्य निवेशनात्। तथा च लक्षणम्  आद्यस्यन्दननिष्ठकार्यतानिरूपितासमवायिकारणतावद्वृत्तिगुणत्वव्याप्यजातिमत्त्वम् इति। एवञ्च नातिव्याप्तिः। तथाहि आद्यस्यन्दननिष्ठकार्यतानिरूपितासमवायिकारणतावत् द्रवत्वम्। तद्वृत्तिर्गुणत्वव्याप्या जातिरिति चेत् ? गुणत्वजातिर्न भवति। स्वस्य स्वव्याप्यत्वाभावात्। तादृशगुणत्वव्याप्या जातिस्तु द्रवत्वत्वमेव। तादृशजातिमत्त्वं द्रवत्व एव वर्तते नान्यत्र रूपादाविति नातिव्याप्तिः।&lt;br&gt;&#xA;नन्वेवं सत्यप्यस्य लक्षणस्य नैमित्तिकद्रवत्वेऽव्याप्तिर्दुर्वारा। तथाहि आद्यस्यन्दननिष्ठकार्यतानिरूपितासमवायिकारणतावत् सांसिद्धिकद्रवत्वम्। तद्वृत्तिर्या गुणत्वव्याप्या जातिरिति चेत् ? सांसिद्धिकत्वजातिरपि भवति। सांसिद्धकत्वस्य विलक्षणजातित्वात्। तादृशजातिमत्त्वं नैमित्तिकद्रवत्वे नास्तीति तत्र लक्षणासमन्वयात् अव्याप्तिरिति चेत्, न। गुणत्वव्याप्ये साक्षात्पदस्य निवेशनात्। तथाच लक्षणम् आद्यस्यन्दननिष्ठकार्यतानिरूपितासमवायिकारणतावद्वृत्तिगुणत्वसाक्षाद्व्याप्यजातिमत्त्वम्। एवञ्च नाव्याप्तिः। तथाहि आद्यस्यन्दननिष्ठकार्यतानिरूपितासमवायिकारणतावत् द्रवत्वम्। तद्वृत्तिर्या गुणत्वसाक्षाद्व्याप्या जातिरिति चेत् ? इदानीं सांसिद्धिकत्वजातिर्न भवति। तस्या गुणत्वव्याप्यव्याप्यत्वात्। गुणत्वसाक्षाद्व्याप्या जातिस्तु द्रवत्वत्वमेव। तादृशजातिमत्त्वं नैमित्तिकद्रवत्वेऽपि वर्तत इति नाव्याप्तिः। संपूर्णं लक्षणं तु आद्यस्यन्दननिष्ठकार्यता- निरूपितासमवायिकारणतावद्वृत्तिगुणत्वसाक्षाद्व्याप्यजातिमत्त्वम् इति।&lt;br&gt;&#xA;तर्कसंग्रहः&lt;br&gt;&#xA;चूर्णादिपिण्डीभावहेतुर्गुणः स्नेहः। जलमात्रवृत्ति:।&lt;br&gt;&#xA;आलोक-व्याख्या&lt;br&gt;&#xA;स्नेहं निरूपयति - चूर्णादीति। नायमान्तरप्रीतिविशेषरूपः, तस्य चेतनगुणत्वात्। किन्तु चूर्णादीनां पिण्डीभावहेतुर्जलनिष्ठोऽतिशयविशेषः। चूर्णादीनां पिण्डीभावः चूर्णादिपिण्डीभावः। चूर्णादिपिण्डीभावस्य हेतु:- चूर्णादिपिण्डीभावहेतुः। चूर्णादीनाम् इत्यत्र आदिपदेन सक्तूनां ग्रहणं कर्तव्यम्। षष्ठ्याः समवेतत्वमर्थः। तथा च चूर्णादिसमवेत इति। पिण्डीभावो नाम धारणाकर्षणहेतुभूतविलक्षणसंयोगः। पिण्डीभावस्येत्यत्र षष्ठ्याः कार्यत्वमर्थः। प्रकृत्यर्थस्यााधेयतासम्बन्धेन षष्ठ्यर्थकार्यतायामन्वयः। तथा च धारणाकर्षणहेतुभूतविलक्षणसंयोगनिष्ठकार्यता। हेतुरित्यस्य कारणतावान् अर्थः। षष्ठ्यर्थकार्यताया हेत्वर्थैकदेशे कारणतायां निरूपितत्वसम्बन्धेनान्वयः। गुण इत्यस्य गुणत्ववान् अर्थः। तस्य चाभेदसंबन्धेन गुणेऽन्वयः। तथा च चूर्णादिसमवेतधारणाकर्षणहेतुभूतविलक्षणसंयोगनिष्ठकार्यता- निरूपितकारणतावदभिन्नो गुणाभिन्नः स्नेहः इति बोधः। लक्षणं तु - चूर्णादिसमवेतधारणाकर्षणहेतुभूतविलक्षणसंयोगनिष्ठकार्यतानिरूपितकारणत्वे सति गुणत्वम् इति। तथाहि - चूर्णादिसमवेतधारणाकर्षणहेतुभूतविलक्षणसंयोगनिष्ठकार्यता केति चेत् ? &amp;lsquo;एते रेणवः पिण्डीभूताः’ इत्याकारकप्रतीतिसिद्धा कार्यता। तादृशकार्यतानिरूपितकारणत्वं गुणत्वं च स्नेहे वर्तत इति समन्वयः। चूर्णादिपिण्डीभावहेतुत्वमात्रोक्तौ कालादावतिव्याप्तिः स्यात्। कार्यसामान्यं प्रति कालेश्वरादृष्टादीनां कारणत्वात्। अतश्चूर्णादिसमवेतधारणाकर्षणहेतुभूतविलक्षणसंयोगनिष्ठकार्यतानिरूपितकारणत्वं कालादावपि वर्तत इत्यतिव्याप्तिः। तदर्थं गुणत्वम्। कालस्य द्रव्यत्वात् गुणत्वाभावात्, तत्र नातिव्याप्तिः। गुणत्वमात्रोक्तौ रूपादावतिव्याप्तिः। अतश्चूर्णादिपिण्डीभावहेतुत्वम्।&lt;br&gt;&#xA;यद्यपि लक्षणे कार्यतानिरूपितकारणतायामसाधारणत्वपदनिवेशनेनापि कालादावतिव्याप्तिर्वारयितुं शक्यते, तथापि असाधारणदलनिवेशनेऽपि स्नेहसमवायिकारणे चूर्णादावेवातिव्याप्तिः। तथाहि – चूर्णादिसमवेतधारणाकर्षण-हेतुभूतविलक्षणसंयोगनिष्ठकार्यता केति इति चेत् ? &amp;lsquo;एते चूर्णाः पिण्डीभूताः&amp;rsquo; इत्याकारकप्रतीतिसिद्धा धारणाकर्षणसंयोगनिष्ठकार्यता। तादृशकार्यतानिरूपितासाधारणकारणत्वं यथा स्नेहे वर्तते तथा चूर्णादावपि वर्तते। चूर्णमपि तादृशपिण्डीभावेऽसाधारणहेतुरेव। चूर्णं विना पिण्डीभाव एव कथं घटेत। अतो लक्षणेऽसाधारणकारणत्वनिवेशेनापि, नातिव्याप्तेर्निस्तारो भवति। तदर्थं गुणपदं निवेशनीयमेव। प्रकृते चूर्णादीनां द्रव्यत्वात् गुणत्वाभावाच्च तत्र नातिव्याप्तिः।&lt;br&gt;&#xA;नन्वेवं सत्यपि येन स्नेहेन पिण्डीभाव एव न जातः, तत्र चूर्णादिसमवेतसंयोगस्य कार्यस्यैवाभावात् तादृशकार्यतानिरूपितकारणत्वं स्नेहे नास्तीत्यव्याप्तिरिति चेत्, न। जातिघटितपरिष्कारात्। तथा च लक्षणम् &amp;lsquo;चूर्णादिसमवेतधारणाकर्षणहेतुभूतविलक्षणसंयोगनिष्ठकार्यतानिरूपितकारणतावद्वृत्तिजातिमत्त्वे सति गुणत्वम्&amp;rsquo; इति। एवञ्च नाव्याप्तिः। तथाहि चूर्णादिसमवेतधारणाकर्षणहेतुभूतविलक्षणसंयोगनिष्ठकार्यतानिरूपितकारणतावान् येन स्नेहेन पिण्डीभावो जातः, तादृशः स्नेहः। तद्वृत्तिर्या जातिरिति चेत् ? स्नेहत्वजातिः। तादृशजातिमत्त्वं तु येन स्नेहेन पिण्डीभाव एव न जातः, तादृशस्त्रेहेऽपि वर्तत इति नाव्याप्तिः।&lt;br&gt;&#xA;नन्वेवं सत्यप्यस्य लक्षणस्य रूपादावतिव्याप्तिर्दुष्परिहरा। तथाहि चूर्णादिसमवेतधारणाकर्षणहेतुभूतविलक्षणसंयोगनिष्ठकार्यतानिरूपितकारणतावान् स्नेहः। तद्वृत्तिर्यथा स्नेहत्वजातिः, तथा गुणत्वजातिरपि भवति। तादृशजातिमत्त्वं रूपादावपि वर्तत इत्यतिव्याप्तिरिति चेत्, न। जातौ गुणत्वव्याप्यत्वस्य निवेशनात्। तथा च लक्षणम् - चूर्णादिसमवेतधारणाकर्षणहेतुभूतविलक्षणसंयोगनिष्ठकार्यतानिरूपितासाधारणकारणता- वद्वृत्तिगुणत्वव्याप्यजातिमत्त्वे सति गुणत्वम् इति। एवञ्च नाव्याप्तिः। तथाहि - चूर्णादिनिरूपितासाधारणकारणतावान् स्नेहः। तद्वृत्तिर्या गुणत्वव्याप्या जातिरिति चेत् ? गुणत्वजातिर्न भवति। स्वस्य स्वव्याप्यत्वाभावात्। किन्तु स्नेहत्वजातिरेव। तादृशजातिमत्त्वं रूपादौ नास्तीति नातिव्याप्तिः। अत्र साक्षात्पदस्यावश्यकता नास्ति, स्नेहस्यानेकविधत्वाभावात्। तादृशजातिपदेन स्नेहत्वस्यैव ग्राह्यत्वात्, तद्वत्त्वं कालादौ नास्तीति गुणत्वनिवेशनाभावेऽपि न हानिः।&lt;br&gt;&#xA;तर्कसंग्रहः&lt;/p&gt;</description>
    </item>
    <item>
      <title>33 स्नेहः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/33_snehaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/33_snehaH/</guid>
      <description>&lt;details&gt;&lt;summary&gt;मूलम् - स्नेहः - 33&lt;/summary&gt;&#xA;&lt;p&gt;चूर्णादिपिण्डीभावहेतुर्गुणः स्नेहः। जलमात्रवृत्तिः॥ ३२॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 33&lt;/summary&gt;&#xA;&lt;p&gt;स्неहः, गुणः, जलवृत्तिः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - स्नेहः&lt;/summary&gt;&#xA;&lt;p&gt;स्नेहं लक्षयति- चूर्णेति। कालादावतिव्याप्तिवारणाय गुणपदम्। रूपादावतिव्याप्तिवारणाय पिण्डीभावेति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;गोवर्धन-न्यायबोधिनी - स्नेहालक्षणम्&lt;/summary&gt;&#xA;&lt;p&gt;स्नेहं लक्षयति- चूर्णादीति। चूर्णादिपिण्डीभावहेतुत्वे सति गुणत्वं स्नेहस्य लक्षणम्। पिण्डीभावो नाम धारणाकर्षणहेतुभूतो विलक्षणसंयोगः। तादृशसंयोगे स्नेहस्यैवासाधारणकारणत्वं न तु जलादिगतद्रवत्वस्य। तथा सति द्रुतसुवर्णादिसंयोगेन चूर्णादेः पिण्डीभावापत्तेः। अतः स्नेह एव तत्रासाधारणकारणम्। विशेषणमात्रोपादाने कालादावतिव्याप्तिरतस्तद्वारणाय विशेष्योपादानम्। वस्तुतस्तु द्रुतजलसंयोगस्यैव चूर्णादिपिण्डीभावहेतुत्वं स्नेहस्य पिण्डीभावहेतुत्वे मानाभावात्। जले द्रुतत्वविशेषणात्करकादिव्यावृत्तिः।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;कुरुगण्टि-श्रीनिवास-दीपिका-सर्वस्वम् - स्नेहलक्षणम्&lt;/summary&gt;&#xA;&lt;p&gt;चूर्णादिपिण्‍डीभावहेतुर्गुणः स्नेहः। जलमात्रवृत्तिः।&lt;br&gt;&#xA;स्नेहं लक्षयति चूर्णादीति। बोधः पूर्ववत्। पिण्‍डीभावो नाम धारणाकर्षणहेतुभूतो विलक्षणसंयोगः। चूर्णादिपिण्‍डीभावनिष्ठकार्यतानिरूपितकारणताश्रयत्वे सति गुणत्वं स्नेहस्य लक्षणम्। चूर्णादिपिण्डीभावनिष्ठकार्यतानिरूपिता या कारणता स्नेहनिष्ठा कारणता, तदाश्रयत्वं स्नेहे वर्तत इति समन्वयः। विशेष्यमात्रोपादाने रूपादौ विशेषणमात्रोपादाने कालेश्वरादौ चातिव्याप्तिरित्युभयोपादानम्। नचैवमप्यदृष्टेऽतिव्याप्तिर्दुर्वारेति। असाधारणकारणत्वनिवेशेन तस्याः वारणीयत्वात्। नचैवं असाधारणकारणत्वनिवेशे कालेश्वरादावसाधारणकारणत्वाभावेनैवातिव्याप्तिवारणात् गुणपदस्य वैयर्थ्यमिति वाच्यम्, चूर्णादावतिव्याप्तिवारणायैव तत्सार्थक्यात्। वस्तुतस्तु स्नेहस्य पिण्डीभावहेतुत्वस्वीकारे प्रमाणाभावेन स्वाश्रयसंयुक्तत्वसम्बन्धेनास्य कारणत्वस्य वक्तव्यतया गौरवेण च नास्य पिण्‍डीभावहेतुत्वमङ्गीकार्यम्। द्रुतजलसंयोगस्य तत्कारणत्वकल्पने प्रत्यक्षप्रमाणसाहाय्येन अस्य समवायसम्बन्धेनैव कारणत्वस्य सुवचतया कारणतावच्छेदकसम्बन्धलाघवेन च द्रुतजलसंयोगस्यैव पिण्डीभावहेतुत्वं वक्तव्यम्। अतश्च एवमेवाभिप्रयन्ति बहवः।।&lt;/p&gt;</description>
    </item>
    <item>
      <title>34 शब्दः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/34_shabdaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/34_shabdaH/</guid>
      <description>&lt;details&gt;&lt;summary&gt;मूलम् - शब्दः - 34&lt;/summary&gt;&#xA;&lt;p&gt;श्रोत्रग्राह्यो गुणः शब्दः। आकाशमात्रवृत्तिः। स द्विविधः ध्वन्यात्मको वर्णात्मकश्चेति। ध्वन्यात्मको भेर्यादौ। वर्णात्मकः संस्कृतभाषादिरूपः॥ ३३॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 34&lt;/summary&gt;&#xA;&lt;p&gt;शब्दः, गुणः, श्रोत्रग्राह्य, ध्वन्यात्मक, वर्णात्मक&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - शब्दः&lt;/summary&gt;&#xA;&lt;p&gt;शब्दं लक्षयति- श्रोत्रेति। शब्दत्वेऽतिव्याप्तिवारणाय गुणपदम्। रूपादावतिव्याप्तिवारणाय श्रोत्रेति। शब्दस्त्रिविधः संयोगजः, विभागजः, शब्दजश्चेति। तत्राऽऽद्यो भेरीदण्डसंयोगजन्यः। द्वितीयो वंशे पाट्यमाने दलद्वयविभागजन्यश्चटचटशब्दः। भेर्यादिदेशमारभ्य श्रोत्रदेशपर्यन्तं द्वितीयादिशब्दाः शब्दजाः।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - शब्दः&lt;/summary&gt;&#xA;&lt;p&gt;श्रोत्रग्राह्यो गुणः शब्दः। आकाशमात्रवृत्तिः। सद्विविधः। ध्वन्यात्मको वर्णात्मकश्चेति। ध्वन्यात्मको भेर्यादौ। वर्णात्मकः संस्कृतभाषादिरूपः।&lt;br&gt;&#xA;आलोक-व्याख्या&lt;br&gt;&#xA;शब्दं लक्षयति - श्रोत्रेति। श्रोत्रेण ग्राह्यः श्रोत्रग्राह्यः। &amp;lsquo;श्रोत्रेण&amp;rsquo; इत्यत्र तृतीयाया जनकत्वमर्थः। श्रोत्रपदस्य श्रोत्रेन्द्रियमर्थः। प्रकृत्यर्थस्य श्रोत्रेन्द्रियस्य तृतीयार्थजनकतायामाधेयतासम्बन्धेनान्वयः। तथा च श्रोत्रेन्द्रियनिष्ठजनकता। ग्राह्यं इत्यत्र ग्रहधातोः प्रत्यक्षमर्थः। ण्यत्प्रत्ययस्य विषयतावानर्थः। प्रकृत्यर्थस्य ग्रहधात्वर्थप्रत्यक्षस्य निरूपितत्वसम्बन्धेन ण्यत्प्रत्ययार्थैकदेशे विषयत्वेऽन्वयः। तथा च प्रत्यक्षनिरूपितविषयता। तृतीयार्थजनकताया ग्रहधात्वर्थप्रत्यक्षे निरूपकत्व(अथवा स्वनिरूपितजन्यताश्रयत्वं)सम्बन्धेनान्वयः। अथवा श्रोत्रेणेत्यत्र तृतीयाया जन्यत्वमर्थः। प्रकृत्यर्थस्य स्वनिष्ठजनकतानिरूपितत्वसंबन्धेन जन्यतायामन्वयः। जन्यताया आश्रयतासंबन्धेन प्रत्यक्षेऽन्वयः। विषयतावतश्चाभेदसम्बन्धेन शब्देऽन्वयः तथा च श्रोत्रेन्द्रियनिष्ठजनकतानिरूपितजन्यताश्रयप्रत्यक्षनिरूपितविषयतावदभिन्नो गुणाभिन्नः शब्दः इति बोधः। लक्षणं तु श्रोत्रेन्द्रियनिष्ठजनकतानिरूपक (जनकतानिरूपितजन्यताश्रय)प्रत्यक्षनिरूपितविषयत्वे सति गुणत्वम् इति। श्रोत्रेन्द्रियनिष्ठजनकतानिरूपितजन्यताश्रयप्रत्यक्षं किमिति चेत् ? &amp;lsquo;अयं शब्दः&amp;rsquo; इत्याकारकं प्रत्यक्षम्। तादृशप्रत्यक्षनिरूपिता विषयता शब्दनिष्ठा विषयता। तथा च श्रोत्रेन्द्रियजन्य- प्रत्यक्षनिरूपितविषयताश्रयत्वं शब्दे वर्तते। एवं गुणत्वमपि शब्दे वर्तत इति लक्षणसमन्वयः। ‘गुणत्व&amp;rsquo;मात्रोक्तौ रूपादावतिव्याप्तिः। अतः ‘श्रोत्रग्राह्यः’ इति दलम्। ‘श्रोत्रग्राह्यत्व&amp;rsquo;मात्रोक्तौ शब्दत्वे शब्दाभावे चातिव्याप्तिः, तदर्थं गुणपदम्। तथा च शब्दत्वस्य जातित्वात्, शब्दाभावस्य चाभावत्वादुभयत्र गुणत्वाभावात् तत्र नातिव्याप्तिः।&lt;br&gt;&#xA;नन्वेवं सत्यप्यस्य लक्षणस्य यत्किञ्चित्प्रदेशावच्छिन्न आकाशे जातः शब्दः केनापि यदा न श्रूयते, तत्र श्रोत्रग्राह्यत्वं शब्दे नास्तीत्यव्याप्तिरिति चेत्, न जातिघटितलक्षणपरिष्कारात्। तथा च लक्षणम् श्रोत्रेन्द्रियनिष्ठजनकतानिरूपक (जनकतानिरूपितजन्यताश्रय)प्रत्यक्षनिरूपितविषयतावद्वृत्तिजातिमत्त्वे सति गुणत्त्वम् इति। एवञ्च नाव्याप्तिः। तथाहि- श्रोत्रेन्द्रियनिष्ठजनकतानिरूपकप्रत्यक्षनिरूपितविषयतावान् श्रोत्रेण गृहीतश्शब्दः। तद्वृत्तिर्या जातिरिति चेत् ? शब्दत्वजातिः। तादृशजातिमत्त्वं तु यः शब्दः केनापि न गृहीतः, तादृशशब्देऽपि वर्तत एवं गुणत्वमपि वर्तत इति लक्षणसमन्वयान्नाव्याप्तिः।&lt;br&gt;&#xA;नन्वेवं सत्यप्यस्य लक्षणस्य रूपादावतिव्याप्तिर्दुष्परिहरा। तथाहि ‘श्रोत्रेन्द्रियनिष्ठजनकतानिरूपकप्रत्यक्षनिरूपितविषयतावान् शब्दः। तद्वृत्तिर्या जातिरिति चेत् ? यथा शब्दत्वजातिस्तथा गुणत्वजातिरपि भवति। तादृशजातिमत्त्वं रूपादावपि वर्तत इत्यतिव्याप्तिरिति चेत्, न। जातौ गुणत्वव्याप्यत्वस्य निवेशनात्। तथा च लक्षणम् - श्रोत्रेन्द्रियनिष्ठजनकतानिरूपितजन्यताश्रयप्रत्यक्षनिरूपितविषयतावद्वृत्तिगुणत्वव्याप्यजातिमत्त्वे सति गुणत्वम् इति। एवञ्च नातिव्याप्तिः। श्रोत्रेन्द्रियनिष्ठ- जनकतानिरूपकप्रत्यक्षनिरूपितविषयतावान् शब्दः। तद्वृत्तिर्या गुणत्वव्याप्या जातिरिति चेत् ? गुणत्वं न भवति, स्वस्य स्वव्याप्यत्वाभावात्। तादृशगुणत्वव्याप्या जातिस्तु शब्दत्वमेव भवति। तादृशजातिमत्त्वं शब्दमात्रे वर्तते रूपादौ नास्तीति नातिव्याप्तिः।&lt;br&gt;&#xA;नन्वेवं सत्यप्यस्य लक्षणस्य गकारादावव्याप्तिर्दुष्परिहरा। तथाहि ‘श्रोत्रेन्द्रियनिष्ठजनकतानिरूपकप्रत्यक्षनिरूपितविषयतावान् गककारः। तद्वृत्तिर्या गुणत्वव्याप्या जातिर्यथा शब्दत्वं, तथा कत्वादिकमपि। तादृशजातिमत्त्वं गकारादिरूपवर्णादौ नास्तीत्यव्याप्तिरिति चेत्, न। गुणत्वव्याप्ये साक्षात्पदस्य निवेशनात्। संपूर्णं लक्षणं तु श्रोत्रेन्द्रियनिष्ठजनकतानिरूपित- जन्यताश्रयप्रत्यक्षनिरूपितविषयतावद्वृत्तिगुणत्वसाक्षाद्व्याप्यजातिमत्त्वे सति गुणत्त्वम्। एवञ्च नाव्याप्तिः। तथाहि श्रोत्रेन्द्रियनिष्ठजनकता- निरूपितजन्यताश्रयप्रत्यक्षनिरूपितविषयतावान् ककारः। तद्वृत्तिर्या गुणत्वसाक्षाद्व्याप्या जातिरिति चेत् ? कत्वादिरूपा जातिर्न स्वीकर्तुं शक्यते। तस्या गुणत्वसाक्षाद्व्याप्यत्वाभावात्। अतस्तादृशगुणत्वसाक्षाद्व्याप्यजातिस्तु शब्दत्वमेव भवति। तादृशं शब्दत्वं गकारादिरूपवर्णादावपि वर्तत इति नाव्याप्तिः।&lt;br&gt;&#xA;नन्वेवं सति कालादौ तादृशशब्दत्वरूपजात्यभावादेव नातिव्याप्तिरिति गुणपदं व्यर्थमिति चेत्, निष्कृष्टलक्षणे मास्तु तत्पदम्, दोषाभावात्।&lt;br&gt;&#xA;यद्यपि स्पर्शानन्तरं शब्दो निरूपणीयः, विशेषगुणत्वात्, तथापि शब्द आकाशमात्रविशेषगुणः, आकाशसाधक इति विशेषसत्त्वात्, तादृशगुणसङ्घाते आद्यतयास्य निरूपणम्। बुद्ध्यादिकं हि जीवसाधकं लिङ्गम्, शब्दोऽप्याकाशस्येत्यत्र क्रमीकृता गुणा इति द्रष्टव्यम्।&lt;br&gt;&#xA;तर्कसंग्रहः&lt;br&gt;&#xA;सर्वव्यवहारहेतुर्ज्ञानं बुद्धिः। सा द्विविधा। स्मृतिरनुभवश्चेति। संस्कारमात्रजन्यं ज्ञानं स्मृतिः। तद्भिन्नं ज्ञानमनुभवः। स द्विविधः। यथार्थोऽयथार्थश्च। तद्वति तत्प्रकारकोऽनुभवो यथार्थः। यथा रजते इदं रजतमिति ज्ञानम्। सैव प्रमेत्युच्यते। तदभाववति तत्प्रकारकोऽनुभवोऽयथार्थः। यथा शुक्ताविदं रजतमिति ज्ञानम्। सैवाप्रमेत्युच्यते।&lt;br&gt;&#xA;आलोक- व्याख्या&lt;br&gt;&#xA;क्रमप्राप्तां बुद्धिं निरूपयति- सर्वव्यवहार इत्यादि। सर्वे च ते व्यवहाराः सर्वव्यवहारा इति विग्रहः, न तु सर्व इति व्यवहार इति। व्यवहारसामान्यकारणत्वस्यैव विवक्षितत्वात्। सर्वव्यवहाराणां हेतुः सर्वव्यवहारहेतुः। सर्वव्यवहाराणामित्यत्र प्रकृतेः सर्वविधव्यवहारोऽर्थः। षष्ठ्याः कार्यत्वमर्थः। प्रकृत्यर्थस्य सर्वविधव्यवहारार्थस्य षष्ठ्यर्थकार्यतायामाधेयतासम्बन्धेनान्वयः। तथा च सर्वविधव्यवहारनिष्ठकार्यता। हेतुरित्यस्य कारणतावान् अर्थः। षष्ठ्यर्थकार्यताया निरूपितत्वसम्बन्धेन हेत्वर्थैकदेशे कारणतायामन्वयः। कारणतावतश्चाभेदसम्बन्धेन ज्ञाने। अत्र कार्यतायां सर्वपदसमभिव्याहारवशात् कार्यता व्यवहारत्वावच्छिन्ना बोध्या। तथा च व्यवहारत्वावच्छिन्नकार्यतानिरूपितकारणतावदभिन्नं ज्ञानं वुद्धिः इति बोधः। वस्तुतस्तु मुख्यो व्यवहारपदार्थो हानोपादानादिरेव। ज्ञानं तु तद्धेतुभूतम्। लक्षणं तु  व्यवहारत्वावच्छिन्नकार्यतानिरूपितकारणत्वम् इति। व्यवहारत्वावच्छिन्नकार्यता केति चेत् ? &amp;lsquo;अयं घटः’ ‘अयं पटः’ इत्याकारकज्ञानजनकशब्दप्रयोगरूपव्यवहारनिष्ठाकार्यता। तादृशशब्दप्रयोगं प्रति घटादिज्ञानस्य कारणत्वात् तादृशकार्यतानिरूपितकारणत्वं घटादिज्ञाने वर्तत इति समन्वयः। सांख्यैर्ज्ञानमन्यत्, बुद्धिश्चान्येत्यङ्गीकारात् तन्निराकरणार्थमुभयोः पर्यायत्वसूचनाय &amp;lsquo;ज्ञानं बुद्धि:&amp;rsquo; इति पदद्वयं प्रयुक्तम्। अतो न पुनरुक्तिः, न वा लक्षणे पदद्वयनिवेशः।&lt;br&gt;&#xA;नन्वेवं सत्यप्यस्य लक्षणस्य कालेऽतिव्याप्तिर्दुष्परिहारा। &amp;lsquo;कार्यसामान्यं प्रति कालस्य कारणत्वात्&amp;rsquo; व्यवहारत्वावच्छिन्नकार्यतानिरूपितकारणता केति चेत् ? कालनिष्ठा कारणतापि भवतीत्यतिव्याप्तिरिति चेत्, न। कारणतावान् इत्यत्र कारणतायामसाधारणपदनिवेशनात्। तथा च लक्षणम्  ‘व्यवहारत्वावच्छिन्नकार्यतानिरूपितासाधारणकारणत्वम्&amp;rsquo; इति। एवञ्च नातिव्याप्तिः। तथाहि कालस्य कार्यसामान्यं प्रति साधारणकारणत्वे सत्यपि, असाधारणकारणत्वाभावात् ‘अयं घटः&amp;rsquo; ‘अयं पटः&amp;rsquo; इत्याकारकव्यवहारत्वावच्छिन्नकार्यतां प्रत्यसाधारणकारणत्वं ज्ञानस्यैव, न तु कालस्येति तत्र नातिव्याप्तिः।&lt;br&gt;&#xA;बुद्ध्यादयस्त्वात्मविशेषगुणा आत्मसद्भावलिङ्गरूपाः। यद्यप्यात्मा ‘अहम्’ प्रतीतिसिद्ध इति वदन्ति, अथापि &amp;lsquo;अहं&amp;rsquo; प्रतीतेश्शरीरादावपि दर्शनाद्विप्रतिपत्तिसत्त्वेन, परकीयात्मनश्च स्वेन &amp;lsquo;अहमिति&amp;rsquo; प्रतीतिं कर्तुमशक्यत्वात्, तादृशप्रतीतिविषयत्वासंभवात्, आत्मनोऽनुमेयत्वाभिधानम्। न्यायवैशेषिकयोस्समानतन्त्रत्वात् परस्परपूरकत्वं सिद्धम्। तत्र न्यायशास्त्रं प्रमाणप्रधानम्, वैशेषिकं तु प्रमेयप्रधानम्। अनयोरुभयोर्मध्ये व्यवहारे प्रमाणं प्रधानम्, स्वविषये तु प्रमेयं प्रधानम्। किञ्च प्रमाणस्यापि प्रमेयत्वमनिवार्यम्, प्रमेयत्वस्य केवलान्वयित्वात्। अतः सप्तपदार्थरूपप्रमेये गुणवर्गे बुद्धौ प्रमाणानामन्तर्भावात् बुद्धिनिरूपणे प्रमाणनिरूपणमतिसमञ्जसम्।&lt;br&gt;&#xA;अतो बुद्धिं विभजते द्विविधेति। अनुभवानामनुगतलक्षणापेक्षया स्मृतेरनुगतलक्षणं सुवचम्। स्मृतेर्लक्षणे ज्ञाते तद्भिन्नज्ञानत्वेनानुभवानां लक्षणं सुवचमिति प्रथमं स्मृतेर्लक्षणं उक्तम्।&lt;br&gt;&#xA;तत्र प्रथमोद्दिष्टायास्स्मृतेर्लक्षणमाह- संस्कारेत्यादि। संस्कार एव संस्कारमात्रम्। संस्कारमात्रेण जन्यम् संस्कारमात्रजन्यमिति विग्रहः। मात्रपदस्य भिन्नः, अभावश्चार्थः। तृतीयाया जनकत्वमर्थः। जन्यमित्यस्य जन्यतावदित्यर्थः। तृतीयार्थजनकताया आधेयतासंबन्धेन संस्कारपदार्थेऽन्वयः। एवं संस्कारपदार्थस्य मात्रपदार्थैकदेशे भेदेऽपि स्वनिष्ठप्रतियोगितानिरूपकत्वसंबन्धेनान्वयः। भिन्नपदार्थस्यापि तृतीयार्थजनकतायाम् आधेयतासंबन्धेनान्वयः। जनकतायाश्च निरूपितत्वसंबन्धेन जन्यतायामन्वयः। एवं जन्यताया मात्रपदार्थान्तरेऽभावे च स्वनिष्ठप्रतियोगितानिरूपकत्वसंबन्धेनान्वयः। तथा च संस्कारनिष्ठजनकतानिरूपितजन्यतावदभिन्नम्, संस्कारनिष्ठ- प्रतियोगितानिरूपकभेदवन्निष्ठजनकतानिरूपितजन्यत्वनिष्ठप्रतियोगितानिरूपकाभाववदभिन्नं ज्ञानं स्मृतिरिति बोधः। संस्कारजन्यत्वे सति, संस्कारेतराजन्यत्वे सति ज्ञानत्वं स्मृतेर्लक्षणम्। ज्ञानत्वमात्रोक्तावनुभवेऽतिव्याप्तिः। अतः संस्कारजन्यत्वम्। एतावन्मात्रोक्तौ सोऽयं घटः&amp;rsquo; इत्यादिप्रत्यभिज्ञाप्रत्यक्षे तत्तांशस्य (विशेषणांशस्य) संस्कार- जन्यत्वादतिव्याप्तिः। अतः संस्कारेतराजन्यत्वम्। प्रत्यभिज्ञाप्रत्यक्षस्य इदंत्वांशे (विशेष्यांशे) संस्कारेतरेन्द्रियजन्यत्वात् संस्कारेतराजन्यत्वं नास्तीति नातिव्याप्तिः। संस्कारेतराजन्यत्वे सति ज्ञानत्वमात्रोक्तौ यद्यपि पूर्वोक्तरीत्याऽनुभवे नातिव्याप्तिः, अनुभवस्य संस्कारेतरेन्द्रियादिजन्यत्वेन संस्कारेतराजन्यत्वस्याभावात्, अथापीश्वरप्रत्यक्षस्य नित्यत्वेन जन्यत्वस्यैवाभावेन, संस्कारेतराजन्यत्वं सुतरां वर्तत ज्ञानत्वं च वर्तत इत्यतिव्याप्तिः। अतः संस्कारजन्यत्वमावश्यकम्। ईश्वरज्ञानस्य नित्यत्वेन संस्कारजन्यत्वाभावान्नातिव्याप्तिः। &amp;lsquo;ईश्वरस्य तु सर्वं प्रत्यक्षमेव तस्य स्मृतिर्नास्ति&amp;rsquo;। ज्ञानत्वानुपादाने संस्कारध्वंसेऽतिव्याप्तिः। अतो ज्ञानत्वम्। अथैवं मनसो ज्ञानसामान्यकारणत्वात् स्मृतिं प्रत्यपि कारणत्वेन संस्कारेतराजन्यत्वाभावादसंभव इति चेत्, न। तद्दलस्य बाह्येन्द्रियजन्यत्वाभावतात्पर्यकत्वेन दोषाभावान्न काप्यनुपपत्तिः। तथा च संस्कारजन्यत्वे सति, बाह्येन्द्रियाजन्यत्वे सति ज्ञानत्वं स्मृतेर्लक्षणम्।&lt;br&gt;&#xA;तद्भिन्नमिति। तत्पदस्य स्मृतिरर्थः। अनुभवस्य लक्षणमाह तस्याः(स्मृतेः) भिन्नम् तद्भिन्नमिति विग्रहः। &amp;lsquo;तस्याः&amp;rsquo; इत्यत्र प्रकृत्याः स्मृतिरर्थः। पञ्चम्याः प्रतियोगित्वमर्थः। तत्र च प्रकृत्यर्थस्याधेयतासम्बन्धेनान्वयः। तथा च स्मृतिनिष्ठप्रतियोगिता इति। भिन्नमित्यस्य भेदवत् (अन्योन्याभाववत्) अर्थः। पञ्चम्यर्थप्रतियोगिताया भेदवत् इत्यत्रैकदेशे भेदे (अन्योन्याभावे) निरूपकत्वसम्बन्धेनान्वयः। भेदवतश्चाभेदसम्बन्धेनानुभवेऽन्वयः। तथा च स्मृतिनिष्ठप्रतियोगितानिरूपकान्योन्याभावाश्रयाभिन्नो ज्ञानत्वाश्रयाभिन्नोऽनुभवः इति बोधः। लक्षणं तु स्मृतिनिष्ठप्रतियोगितानिरूपकाऽन्योन्याभावाश्रयत्वे सति ज्ञानत्वम् इति। स्मृतिनिष्ठप्रतियोगितानिरूपकः भेदः क इति चेत् ? &amp;lsquo;अयं घटः&amp;rsquo; इत्याकारक- प्रत्यक्षात्मकज्ञाने ‘स्मृतिर्न&amp;rsquo; इति प्रतीतिसिद्धो भेदः। सः ‘अयं घटः’ इत्याकारकप्रत्यक्षात्मकानुभवे वर्तते, ज्ञानत्वमपि वर्तत इति लक्षणसमन्वयः। ज्ञानत्वम् इत्येतावन्मात्रोक्तौ स्मृतावतिव्याप्तिः स्मृतेरपि ज्ञानत्वात्। अतः &amp;lsquo;स्मृतिभिन्नम्&amp;rsquo; इति पदमुपात्तम्। &amp;lsquo;स्मृतिभिन्नम्&amp;rsquo; इत्येतावन्मात्रोक्तौ घटादावतिव्याप्तिः, तस्यापि स्मृतिभिन्नत्वात्। अतः ‘ज्ञानम्&amp;rsquo; इत्युपात्तम्। घटस्य ज्ञानरूपत्वाभावात्, तत्र नातिव्याप्तिः।&lt;br&gt;&#xA;यथार्थानुभवस्य लक्षणमाह - तद्वतीत्यादि। तत् अस्मिन् अस्तीति तद्वत्। तस्मिन् तद्वति। &amp;lsquo;अस्मिन्&amp;rsquo; इत्यत्र इदंशब्दस्य विशेष्यभूतरजतादिकमर्थः। सप्तम्या अधिकरणत्वमर्थः। प्रकृत्यर्थस्य रजतादेः सप्तम्यर्थाधि- करणतायामाधेयतासम्बन्धेनान्वयः। तथा च रजतादिनिष्ठाधिकरणता इति बोधः। &amp;lsquo;अस्ति&amp;rsquo; इत्यत्र अस् धातोराधेयत्वमर्थः। &amp;lsquo;ति&amp;rsquo; इत्याख्यातस्याश्रयत्वमर्थः। ‘तत्’पदेन प्रकारीभूतो धर्मो रजतत्वादिर्ग्राह्यः। आख्यातार्थाश्रयतायास्तत्पदार्थभूतप्रकारीभूतधर्मे (रजतत्वादौ) अन्वयः। तथा च &amp;lsquo;तद्वन्निष्ठा(रजतादिधर्मिनिष्ठा)धिकरणतानिरूपिताधेयताश्रयस्तद्धर्मः (रजतत्वादिधर्मः) इति बोधः।&lt;br&gt;&#xA;अन्यपदार्थप्रधानसमासादिवृत्तिस्थले विग्रहवाक्यात् यादृशो विशेषणविशेष्यभावापन्नो बोधो जायते समासादिवृत्तिवाक्यात् तद्विपरीतविशेषणविशेष्यभावापन्नो बोधो जायते&amp;rsquo; इति नियमानुरोधेन पूर्वं विशेषणभूतं रजतादिकम् इदानीं विशेष्यं भवति। पूर्वं विशेष्यभूतं रजतत्वादिकम् इदानीं विशेषणं भवति। तथा चं &amp;lsquo;तन्निष्ठा(रजतत्वादिनिष्ठा)धेयतानिरूपिताधिकरणतावत् (आश्रयो रजतादिकम्)’ इति ‘तद्वत्&amp;rsquo; इत्याकारकपदस्य बोधः। &amp;lsquo;तद्वति&amp;rsquo; इत्यत्र सप्तम्या विशेष्यत्वमर्थः। प्रकृत्यर्थस्य तद्वतः (रजतत्त्ववतः रजतस्य) सप्तम्यर्थ- विशेष्यतायामाधेयतासम्बन्धेनान्वयः। तथा च तद्वन्निष्ठा (रजतत्वावच्छिन्नरजतनिष्ठा) विशेष्यता इत्यासीत्। सप्तम्यर्थविशेष्यताया निरूपकत्वसम्बन्धेनानुभवेऽन्वयः। तथा च तन्निष्ठा(रजतत्वनिष्ठा)धेयतानिरूपिताधिकरणतावन्निष्ठ(रजतनिष्ठ)विशेष्यतानिरूपकोऽनुभवः इति &amp;lsquo;तद्वति&amp;rsquo; इत्यस्य पदस्य बोधः।&lt;br&gt;&#xA;तत्प्रकारक इत्यत्र ‘स प्रकारो यस्मिन्, तत्प्रकारक इति विग्रहः। बहुव्रीहिसमासान्त &amp;lsquo;क&amp;rsquo; प्रत्ययः कर्मधारयसमासभ्रान्तिवारणार्थः। &amp;lsquo;यस्मिन्&amp;rsquo; इत्यत्र ‘यत्’ शब्दस्यानुभवोऽर्थः। सप्तम्या विषयित्त्वम् (प्रकारित्वम्) अर्थः। प्रकृत्यर्थस्यानुभवस्य सप्तम्यर्थप्रकारितायमाधेयतासम्बन्धेनान्वयः। तथा च अनुभवनिष्ठ(तन्निष्ठ)प्रकारिता (विषयिता) इति बोधः। &amp;lsquo;प्रकारः&amp;rsquo; इत्यस्य प्रकारतावान् अर्थः। सप्तम्यर्थविषयितायाः (प्रकारितायाः) प्रकारशब्दार्थैकदेशे प्रकारतायां निरूपितत्वसम्बन्धेनान्वयः। &amp;lsquo;तत्’पदेन प्रकारीभूतो धर्मो (रजतत्वादिः) ग्राह्यः। तथा च- अनुभवनिष्ठ- प्रकारितानिरूपितप्रकारतावान् (प्रकारताश्रयः) स (रजतत्त्वम्) इति विग्रहवाक्यबोधः। &amp;lsquo;अन्यपदार्थप्रधानसमासादिस्थले&amp;rsquo; इत्यादिनियमेन समासे विशेषणविशेष्यभावः विपरिवर्तते। &amp;lsquo;तन्निष्ठ(रजतत्वनिष्ठ)प्रकारतानिरूपितप्रकारिता(विषयिता)श्रयाभिन्नोऽनुभवः इति खण्डबोधः। अखण्डबोधस्तु तन्निष्ठा(रजतत्वादिनिष्ठा)धेयतानिरूपिता-धिकरणतावन्निष्ठ(रजतादिनिष्ठ)विशेष्यतानिरूपकः, तन्निष्ठ(रजतत्वादिनिष्ठ) प्रकारतानिरूपितप्रकारिता(विषयिता)श्रयाभिन्नोऽनुभवो यथार्थः इति। लक्षणं तु- तद्वन्निष्ठ (रजतत्वादिमन्निष्ठ)विशेष्यतानिरूपकत्वे सति, तन्निष्ठ(रजतत्वादिनिष्ठ)प्रकारता- निरूपकत्वे सति, अनुभवत्वम् इति। रजते &amp;lsquo;इदं रजतम्&amp;rsquo; इत्यत्र प्रमायां विशेष्यता रजतनिष्ठा। प्रकारता रजतत्वनिष्ठा। &amp;lsquo;तद्वन्निष्ठविशेष्यतानिरूपकत्वम्&amp;rsquo; इत्यत्र ‘तत्&amp;rsquo; पदेन रजतत्वं ग्राह्यम्। तद्वत् - रजतम्। तन्निष्ठा विशेष्यता। तादृशविशेष्यतानिरूपकत्वं रजते &amp;lsquo;इदं रजतम्&amp;rsquo; इत्याकारकज्ञाने वर्तते। एवं तन्निष्ठप्रकारतानिरूपकत्वम् इत्यत्र &amp;lsquo;तत्&amp;rsquo; पदेन रजतत्वस्य ग्रहणात् रजतत्वनिष्ठप्रकारतानिरूपकत्वमपि रजते &amp;lsquo;इदं रजतम्&amp;rsquo; इति ज्ञाने वर्तत इत्यतस्तद्वन्निष्ठविशेष्यतानिरूपकत्वे सति तन्निष्ठप्रकारतानिरूपकत्वे सति, अनुभवत्त्वम् रजते &amp;lsquo;इदं रजतम्&amp;rsquo; इत्याकारकयथार्थानुभवे वर्तत इति लक्षणसमन्वयः।&lt;br&gt;&#xA;अस्मिन् लक्षणे ‘अनुभवत्वम्&amp;rsquo; इत्येतावन्मात्रोक्तावयथार्थानुभवेऽतिव्याप्तिः। तस्यापि स्मृतिभिन्नत्वेनानुभवत्वाविशेषात्। अतः ‘तद्वन्निष्ठविशेष्यतानिरूपकत्वम्&amp;rsquo; इति दलं निवेशनीयम्। तथा च लक्षणम् -&amp;lsquo;तद्वन्निष्ठविशेष्यतानिरूपकत्वे सति, अनुभवत्वम्। एवञ्च नातिव्याप्तिः। यद्यप्ययथार्थानुभवेऽनुभवत्वं वर्तते, अथापि तद्वन्निष्ठविशेष्यतानिरूपकत्वं नास्ति। तथाहि शुक्तौ &amp;lsquo;इदं रजतम्&amp;rsquo; इत्ययथार्थानुभवे &amp;lsquo;तत्&amp;rsquo; पदेन प्रकारीभूतरजतत्वं ग्राह्यम्। तद्वत्- रजतत्ववद्रजतम्। तत्र रजतत्ववन्निष्ठविशेष्यतानिरूपकत्वं नास्ति। किन्तु रजतत्वाभाववच्छुक्तिनिष्ठविशेष्यतानिरूपकत्वमेव वर्तत इति नातिव्याप्तिः।&lt;br&gt;&#xA;‘तद्वन्निष्ठविशेष्यतानिरूपकत्वे सति, अनुभवत्वम्&amp;rsquo; इत्येतावन्मात्रोक्तौ शुक्तौ &amp;lsquo;इदं रजतम् &amp;rsquo; भ्रमेऽतिव्याप्तिस्तथैव स्यात्। &amp;lsquo;तत्&amp;rsquo; पदस्य सर्वनामपदत्वेन, तेन शुक्तित्वस्य ग्रहणे तत् - शुक्तित्त्वम्। तद्वती - शुक्तित्ववती - शुक्तिः। तन्निष्ठा विशेष्यता। तन्निरूपकत्वं शुक्तौ &amp;lsquo;इदं रजतम्&amp;rsquo; इत्याकारकभ्रमात्मकज्ञाने वर्तते। एवमनुभवत्वमपि वर्तत इत्यतिव्याप्तिः। अतः ‘तन्निष्ठप्रकारतानिरूपकत्वम्। तथा च लक्षणम् - तद्वन्निष्ठविशेष्यतानिरूपकत्वे सति तन्निष्ठप्रकारतानिरूपकत्वे सति अनुभवत्वम्। एवञ्च नातिव्याप्तिः। तथाहि - शुक्तौ &amp;lsquo;इदं रजतम्&amp;rsquo; इत्याकारकभ्रमस्थले &amp;lsquo;तत्&amp;rsquo; पदेन शुक्तित्वस्य ग्रहणात् तद्वन्निष्ठविशेष्यतानिरूपकत्वम् उक्तभ्रमात्मकज्ञाने वर्तते, एवमनुभवत्वमपि वर्तते। किन्तु तत्र तन्निष्ठप्रकारतानिरूपकत्वं नास्ति। तथाहि &amp;lsquo;तत्’पदेन शुक्तित्वस्यैव ग्रहणात् तत्- शुक्तित्वम्। तन्निष्ठा प्रकारता - शुक्तित्वनिष्ठा प्रकारता। तन्निरूपकत्वं शुक्तौ &amp;lsquo;इदं रजतम्&amp;rsquo; इत्याकारकभ्रमात्मकज्ञाने नास्ति। किन्तु रजतत्वनिष्ठप्रकारतानिरूपकत्वमेव वर्तत इति नातिव्याप्तिः।&lt;br&gt;&#xA;&amp;lsquo;तन्निष्ठप्रकारतानिरूपकत्वे सति अनुभवत्वम्&amp;rsquo; इत्येतावन्मात्रोक्तौ, पुनः शुक्तौ &amp;lsquo;इदं रजतम्&amp;rsquo; इत्याकारकभ्रमात्मकज्ञानेऽतिव्याप्तिः स्यात्। तथाहि प्रकृते &amp;lsquo;तत्&amp;rsquo; पदेन रजतत्वस्य ग्रहणात्, तत्- रजतत्वम्। तन्निष्ठा प्रकारता- रजतत्वनिष्ठा प्रकारता। तादृशप्रकारतानिरूपकत्वे सति, अनुभवत्वं शुक्तौ ‘इदं रजतम्&amp;rsquo; इत्याकारकभ्रमात्मकज्ञाने वर्तत इत्यतिव्याप्तिः। अतः &amp;lsquo;तद्वन्निष्ठविशेष्यतानिरूपकत्व&amp;rsquo; रूपदलमप्यावश्यकम्। तथा च लक्षणम् तद्वन्निष्ठविशेष्यतानिरूपकत्वे सति तन्निष्ठप्रकारतानिरूपकत्वे सति अनुभवत्वम् इति। तथा च नातिव्याप्तिः। तथाहि - यद्यपि शुक्तौ &amp;lsquo;इदं रजतम्&amp;rsquo; इत्याकारकभ्रमे तत्पदेन रजतत्वग्रहणात् &amp;lsquo;तन्निष्ठ(रजतत्वनिष्ठ)प्रकारतानिरूपकत्वे सति, अनुभवत्वम्&amp;rsquo; वर्तते। परन्तु तत्र तद्वन्निष्ठविशेष्यतानिरूपकत्वं नास्ति। तथाहि &amp;lsquo;तत्&amp;rsquo; पदेन रजतत्वस्य ग्रहणात्, तत् - रजतत्वम्। तद्वत्- रजतम्। रजतत्ववद्रजतनिष्ठविशेष्यतानिरूपकत्वं शुक्तौ &amp;lsquo;इदं रजतम्&amp;rsquo; इत्याकारकभ्रमस्थले नास्ति। किन्तु तत्र (तदभाववन्निष्ठ)रजतत्वाभाववच्छुक्तिनिष्ठविशेष्यतानिरूपकत्वमेव वर्तत इति तत्र नातिव्याप्तिः।&lt;br&gt;&#xA;&amp;lsquo;अनुभवत्वम्&amp;rsquo; इति दलाभावे केवलं &amp;lsquo;तद्वन्निष्ठविशेष्यतानिरूपकत्वे सति तन्निष्ठप्रकारतानिरूपकत्वम्&amp;rsquo; यथार्थानुभवस्य लक्षणम् इत्येतावन्मात्रोक्तौ यथार्थानुभव-जन्यस्मृतावतिव्याप्तिः। तथाहि &amp;lsquo;अयं घटः&amp;rsquo; इत्याकारकयथार्थानुभवजन्यायां स्मृतौ (घटविषयकस्मृतौ) &amp;lsquo;तत्&amp;rsquo; पदेन घटत्वस्य ग्रहणात्, तत् - घटत्वम्। तद्वान् घटत्ववान् घटः। तन्निष्ठा विशेष्यता। तन्निरूपकत्वम् ‘अयं घटः&amp;rsquo; इत्याकारिकायां स्मृतौ वर्तते। एवं &amp;lsquo;तत्&amp;rsquo; पदेन घटत्वस्य ग्रहणात्, तत् - घटत्वम्। तन्निष्ठा प्रकारता इति चेत् ? घटत्वनिष्ठाप्रकारता। तन्निरूपकत्वं च &amp;lsquo;अयं घटः&amp;rsquo; इत्याकारकस्मृतिरूपज्ञाने वर्तत इति तत्रातिव्याप्तिः। अतोऽनुभवत्वदलम्। एवञ्च नातिव्याप्तिः। तथाहि यद्यपि ‘अयं घटः’ इत्याकारिकायां यथार्थस्मृतौ तद्वन्निष्ठविशेष्यतानिरूपकत्वे सति तन्निष्ठप्रकारतानिरूपकत्वं वर्तते, तथापि स्मृतिभिन्नत्वस्यैवानुभवत्वात्, स्मृतावनुभवत्वं नास्तीति नातिव्याप्तिः।&lt;/p&gt;</description>
    </item>
    <item>
      <title>35 बुद्धिः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/35_buddhiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/35_buddhiH/</guid>
      <description>&lt;details&gt;&lt;summary&gt;मूलम् - बुद्धिः - 35&lt;/summary&gt;&#xA;&lt;p&gt;सर्वव्यवहारहेतुर्गुणो बुद्धिर्ज्ञानम्। सा द्विविधा स्मृतिरनुभवश्च। संस्कारमात्रजन्यं ज्ञानं स्मृतिः। तद्भिन्नं ज्ञानमनुभवः। स द्विविधः यथार्थोऽयथार्थश्च। तद्वति तत्प्रकारकोऽनुभवो यथार्थः। यथा रजते इदं रजतमिति ज्ञानम्। सैव प्रमेत्युच्यते। तदभाववति तत्प्रकारकोऽनुभवोऽयथार्थः। यथा शुक्ताविदंरजतमिति ज्ञानम्। सैव अप्रमेत्युच्यते॥ ३४॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 35&lt;/summary&gt;&#xA;&lt;p&gt;बुद्धिः, ज्ञानम्, स्मृतिः, अनुभवः, यथार्थ-अयथार्थज्ञानम्&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - बुद्धिलक्षणम्&lt;/summary&gt;&#xA;&lt;p&gt;बुद्धेर्लक्षणमाह- सर्वव्यवहारेति। जानामीत्यनुव्यवसायगम्यं ज्ञानत्वमेव लक्षणमिति भावः। बुद्धिं विभजते- सेति। स्मृतेर्लक्षणमाह- संस्कारेति। भावनाख्यः संस्कारः। संस्कारध्वंसेऽतिव्याप्तिवारणाय ज्ञानमिति। अनुभवेऽतिव्याप्तिवारणाय संस्कारजन्यमिति। प्रत्यभिज्ञायामतिव्याप्तिवारणाय मात्रपदम्। अनुभवं लक्षयति-तद्भिन्नमिति। स्मृतिभिन्नं ज्ञानमनुभव इत्यर्थः। अनुभवं विभजते- स द्विविध इति। यथार्थानुभवस्य लक्षणमाह- तद्वतीति। ननु घटे घटत्वमिति प्रमायामव्याप्तिः। घटत्वे घटाभावादिति चेन्न। यत्र यत्संबन्धोऽस्ति तत्र तत्संबन्धानुभव इत्यर्थात्। घटत्वे घटसंबन्धोऽस्तीति नाव्याप्तिः। सैवेति। यथार्थानुभव एव शास्त्रे प्रमेत्युच्यत इत्यर्थः। अयथार्थानुभवं लक्षयति- तदभाववतीति। नन्विदं संयोगीति प्रमायामतिव्याप्तिरिति चेन्न। यदवच्छेदेन यत्संबन्धाभावस्तदवच्छेदेन तत्संबन्धज्ञानस्य विवक्षितत्वात्। संयोगाभावावच्छेदेन संयोगज्ञानस्य भ्रमत्वात्। संयोगावच्छेदेन संयोगसंबन्धस्य सत्त्वान्नातिव्याप्तिः।&lt;/p&gt;</description>
    </item>
    <item>
      <title>36 प्रमाणानि</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/36_pramANAni/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/36_pramANAni/</guid>
      <description>&lt;details&gt;&lt;summary&gt;मूलम् - प्रमाणानि - 36&lt;/summary&gt;&#xA;&lt;p&gt;यथार्थनुभवश्चतुर्विधः प्रत्यक्षानुमित्युपमितिशाब्दभेदात्। तत्करणमपि चतुर्विधं प्रत्यक्षानुमानोपमानशब्दाभेदात्॥३५॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 36&lt;/summary&gt;&#xA;&lt;p&gt;प्रमाणम्, चतुर्विधप्रमाणम्, प्रत्यक्षम्, अनुमानम्, उपमानम्, शब्दः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - प्रमाणलक्षणम्&lt;/summary&gt;&#xA;&lt;p&gt;यथार्थानुभवं विभजते- यथार्थेति। प्रसङ्गात्प्रमाकरणं विभजते- तत्करणमिति। प्रमाकरणमित्यर्थः। प्रमाकरणं प्रमाणमिति प्रमाणसामान्यलक्षणम्।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - प्रमाणवर्गः&lt;/summary&gt;&#xA;&lt;p&gt;यथार्थानुभवश्चतुर्विधः। प्रत्यक्षानुमित्युपमितिशाब्दभेदात्। तत्करणमपि चतुर्विधम् - प्रत्यक्षानुमानोपमानशब्दभेदात्।&lt;br&gt;&#xA;आलोक- व्याख्या&lt;br&gt;&#xA;यथार्थानुभवं विभजते - यथार्थेत्यादि। तत्करणम् यथार्थानुभवकरणम्। करणवर्गे पठितस्य प्रत्यक्षपदस्य इन्द्रियमर्थः। कार्यवर्गे पठितस्य प्रत्यक्षस्य प्रत्यक्षज्ञानमर्थः। प्रत्यक्षात्मकानुभवे करणम् इन्द्रियम्, अनुमितौ करणम् अनुमानम्, उपमितौ करणम् उपमानम्, शाब्दबोधे करणं शब्द इति यथासंख्यमन्वयः।&lt;br&gt;&#xA;तर्कसंग्रहः&lt;br&gt;&#xA;असाधारणकारणं करणम्।&lt;br&gt;&#xA;आलोक- व्याख्या&lt;br&gt;&#xA;करणस्य लक्षणमाह असाधारणेत्यादि। न साधारणम् असाधारणम्। असाधारणं च तत् कारणम् असाधारणकारणमिति प्राचीनप्रक्रियानुरोधेन। कालेश्वरादीनि साधारणकारणानि। तानि हि मध्ये व्यापारमन्तरा साक्षात्कारणानि। एवञ्चासाधारणकारणं नाम व्यापारद्वारा कारणमिति प्राचीनाशयः। न चैवं तर्हि चक्रभ्रमणमपि साधारणकारणं स्यात्, तेषां व्यापारान्तराभावादिति वाच्यम्; दण्डादीनां कारणत्वनिर्वाहार्थं किल मध्ये चक्रभ्रमणकल्पनम्। अतस्तस्य तेनैव सिद्धमसाधारणत्वम्। नैवं कालादाविति।&lt;br&gt;&#xA;साधारणं च तत् कारणं साधारणकारणम्। न साधारणकारणं असाधारणकारणमिति नवीनमतानुरोधेन। प्राचीनप्रक्रियानुसारेण बोध:- असाधारणत्वं नाम व्यापारवत्त्वम्। व्यापारवत्कारणं करणमित्यर्थः। कारणं नाम कारणतावत्। व्यापारोऽस्मिन्नस्तीति व्यापारवत्। अस्येत्यत्र इदंशब्दस्य कारणमर्थः। सप्तम्या अधिकरणत्मर्थः। प्रकृत्यर्थस्याधेयतासंबन्धेनान्वयः। अस्धातोराधेयत्वमर्थः। आख्यातस्याश्रयत्वमर्थः। सप्तम्यर्थाधिकरणताया निरूपितत्वसंबन्धेनाधेयतायामन्वयः। तथा च कारणनिष्ठाधिकरणतानिरूपिताधेयताश्रयो व्यापार इति विग्रहवाक्यबोधः। व्यापारनिष्ठाधेयतानिरूपिताधिकरणतावत् कारणम् इति समासवाक्यबोधः। तथा च व्यापारविशिष्टमिति व्यापारवत्पदस्यार्थः। वैशिष्ट्यं च जनकत्वरूपम्। आधाराधेयभावोऽपि जनकतासंबन्धेन। व्यापारजनकं कारणं करणमित्यर्थः। तज्जन्यत्वे सति तज्जन्यजनको व्यापारः। यथा दण्डश्चक्रभ्रमणद्वारा घटं जनयति। अतो द्वारभूतं चक्रभ्रमणं व्यापार इत्युच्यते। दण्डजन्यत्वमात्रोक्तौ फले घटेऽतिव्याप्तिः। अतस्तज्जन्यजनकत्वम्। दण्डजन्यघटजनकत्वस्य घटेऽभावान्नातिव्याप्तिः। तज्जन्यजनकत्वमात्रोक्तौ करण एवातिव्याप्तिः। दण्डजन्यघटजनकत्वस्य दण्ड एव सत्त्वात् दण्डो व्यापारो भवेत्। अतस्तज्जन्यत्वम्। दण्डस्य दण्डजन्यत्वाभावान्नातिव्याप्तिः।&lt;br&gt;&#xA;व्यापारवत्त्वे सति कारणत्वं करणस्य लक्षणम्। अस्य चक्रभ्रमणरूपव्यापारलक्षणस्य दण्डरूपकरणे समन्वयः। तथा हि चक्रभ्रमणरूपव्यापारनिरूपितहेतुत्वं दण्डे वर्तत इति व्यापारवत्त्वं तत्र वर्तते। एवं घटं प्रति कारणत्वमपि वर्तत इति लक्षणसमन्वयः। केवलं &amp;lsquo;कारणत्व&amp;rsquo; मात्रोक्तौ साधारणकारणे कालादावतिव्याप्तिः। अतः &amp;lsquo;व्यापारवत्त्वम्&amp;rsquo; इत्युक्तम्। कालेश्वरादीनां कार्यसामान्यं प्रति साक्षात्कारणत्वम्, न तु सद्वारककारणत्वम्, तेन च तानि व्यापारवत्कारणानि न भवितुमर्हन्तीति नातिव्याप्तिः। केवलं ‘व्यापारवत्त्वम्&amp;rsquo; इत्येतावन्मात्रोक्तौ फले (घटरूपफले) करणलक्षणस्यातिव्याप्तिः। घटरूपकार्येऽपि व्यापारजन्यत्वरूपस्य सम्बन्धस्य विद्यमानत्वात् व्यापारवत्त्वं फले (घटरूपकार्येऽपि ) वर्तते इत्यतः &amp;lsquo;कारणत्वम्&amp;rsquo; इति दलम् दत्तम्। तथा च नातिव्याप्तिः। घटरूपफलं न कारणं, किन्तु कार्यम्। अतो न कापि हानिः। एतत् प्राचीनप्रक्रियानुसारेण बोध्यम्।&lt;br&gt;&#xA;नवीनप्रक्रियानुसारेण तु साधारणकारणत्वं नाम कार्यत्वावच्छिन्नकार्यतानिरूपितकारणताश्रयत्वम्। असाधारणत्वं नाम कार्यत्व- व्याप्यधर्मावच्छिन्नकार्यतानिरूपितकारणताश्रयत्वम्। आश्रयत्वस्य चाभेदसम्बन्धेन करणे अन्वयः। तथा च कार्यत्वव्याप्यधर्मावच्छिन्नकार्यतानिरूपितकारणताश्रयाभिन्नं करणम् इति शाब्दबोधः।&lt;br&gt;&#xA;लक्षणं तु - कार्यत्वव्याप्यधर्मावच्छिन्नकार्यतानिरूपितकारणत्वम्। अस्य लक्षणस्य दण्डादौ समन्वयः। तथाहि - कार्यत्वव्याप्यधर्मावच्छिन्ना कार्यता केति चेत् ? घटत्वावच्छिन्ना कार्यता। तादृशकार्यतानिरूपितकारणत्वं दण्डरूपकरणे वर्तत इति समन्वयः।&lt;br&gt;&#xA;ननु केवलं कार्यत्वावच्छिन्नकार्यतानिरूपितकारणत्वम् इति साधारण- कारणत्वमुच्यते चेत्, कालेश्वरादावतिव्याप्तिर्भवेत्, तेषामपि कार्यसामान्यं प्रति कारणत्वात्। तथाहि कार्यत्वावच्छिन्ना कार्यता इति चेत् ? घटपटकुड्यादिनिष्ठकार्यता। सा कार्यता सर्वसाधारण कार्य। तन्निरूपितकारणत्वं तु कालादवपि वर्तत इत्यतिव्याप्तिरिति चेत्, न। अत्र घटनिष्ठकार्यता न कार्यत्वावच्छिन्ना किन्तु कार्यत्वव्याप्यघटत्वादिधर्मावच्छिन्ना। तथा च नातिव्याप्तिः। तथाहि - घटे कार्यताद्वयं वर्तते। एका कार्यत्वावच्छिन्ना सर्वसाधारणी कार्यनिष्ठकार्यता। अन्या तु कार्यत्वव्याप्यघटत्वधर्मावच्छिन्ना विशेषकार्यता। अस्मिन् लक्षणे कार्यत्वव्याप्यघटत्वधर्मावच्छिन्नकार्यताया विवक्षितत्वात् कार्यत्वव्याप्यघटत्वादिधर्मावच्छिन्नकार्यता केति चेत् ? घटत्वावच्छिन्नघटनिष्ठा कार्यता। तादृशकार्यतानिरूपितकारणत्वं दण्डे एव वर्तते न तु कालादौ। कुत इति चेत् ? नवीनानां मते घटत्वावच्छिन्नघटकार्यं प्रति कालादीनां कारणत्वानङ्गीकारात्, कार्यत्वावच्छिन्नघटनिष्ठकार्यं प्रत्येव कालेश्वरादृष्टादीनां कारणत्वात् इति तत्र लक्षणासमन्वयान्नातिव्याप्तिरिति।&lt;br&gt;&#xA;अर्वाचीनास्तु- फलाव्यवहितप्राक्क्षणावच्छिन्नं कारणं करणमित्याहुः। एतद्दृष्ट्या करणकारणपदार्थो विपरीतौ भवतः। &amp;lsquo;लिङ्गपरामर्शोऽनुमानम्&amp;rsquo; इत्येतदेतन्मतानुसारेण। इदं तु पाणिनिसूत्रादिविरुद्धम्। किन्तु व्यापारवत्कारणं करणमित्येव समीचीनम्।&lt;br&gt;&#xA;तर्कसंग्रहः&lt;br&gt;&#xA;कार्यनियतपूर्ववृत्ति कारणम्।&lt;br&gt;&#xA;कारणलक्षणमाह - कार्येत्यादि। नियतं च तत् पूर्ववृत्ति च नियतपूर्ववृत्ति। कार्यस्य नियतपूर्ववृत्ति कार्यनियतपूर्ववृत्तीति विग्रहः। कार्यस्य नियतं कार्यस्य पूर्ववृत्ति चेत्यर्थः। &amp;lsquo;कार्यस्य&amp;rsquo; इत्यत्र षष्ठ्या निरूपितत्वमर्थः। नियतत्वं नाम व्यापकत्वम्। व्यापकत्वं नाम तदधिकरणवृत्त्यत्यन्ताभावाप्रतियोगित्वम्। षष्ठ्यर्थनिरूपितत्वस्याश्रयतासम्बन्धेन अधिकरणतावदेकदेशेऽधिकरणतायामन्वयः। तथा च कार्यनिरूपिताधिकरणता- वद्वृत्त्यत्यन्ताभावाप्रतियोगित्वाश्रयः। आश्रयत्वस्याभेदसम्बन्धेन कारणेऽन्वयः। तथा च कार्यनिरूपिताधिकरणतावद्वृत्त्यत्यन्ताभावाप्रतियोगित्वाश्रयाभिन्नं कारणम्। एवं कार्यस्य पूर्ववृत्ति इत्यत्र षष्ठ्या निरूपितत्वमर्थः। पूर्ववृत्तित्वस्याश्रयतासम्बन्धेन कारणेऽन्वयः। तथा च कार्यनिरूपितपूर्ववृत्तित्वाश्रयाभिन्नं कारणम्। तथा च आहत्य बोधः- &amp;lsquo;कार्यनिरूपितत्वाश्रयाधिकरणतावद्वृत्त्य(कार्याधिकरणवृत्त्य)त्यन्ताभावाप्रतियोग्यभिन्नं कार्यनिरूपितपूर्ववृत्त्यभिन्नं कारणम् इति। लक्षणं तु- कार्याधिकरण- वृत्त्यत्यन्ताभावाप्रतियोगित्वे सति कार्यपूर्ववृत्तित्वं कारणत्वम्। &amp;lsquo;घटं प्रति दण्डः कारणम्&amp;rsquo; इत्यत्र दण्डरूपकारणे समन्वयः। कार्याधिकरणम् (घटाधिकरणम्) घटोत्पत्तिदेशः। तद्वृत्तिर्योऽत्यन्ताभाव इति चेत् ? न हि दण्डाभावो भवितुमर्हति। किन्तु - पटाद्यभावः। तत्प्रतियोगि पटादिवस्तु। अप्रतियोगी दण्ड इति दण्डे घटाधिकरणवृत्त्यत्यन्ताभावाप्रतियोगित्वं वर्तते, एवं घटपूर्ववृत्तित्वमपि वर्तते।&lt;br&gt;&#xA;‘कार्यपूर्ववृत्तित्वम्&amp;rsquo; कारणत्वम् इत्येतावन्मात्रोक्तौ रासभादावतिव्याप्तिः। तस्याऽपि घटपूर्ववृत्तित्वमाकस्मिकता वर्तते। अतः ‘कार्यनियतत्वम्’ इति विशेषणम्। यद्यपि रासभादौ कार्य पूर्ववृत्तित्वमस्ति, परन्तु कार्यनियतत्वं नास्ति। कुत इति चेत् ? अन्यत्र कुत्रचित् रासभाभावेऽपि घटोत्पत्तेर्दर्शनात् तदधिकरणवृत्त्यत्यन्ताभावप्रतियोगित्वमेव भवति रासभादौ, अप्रतियोगित्वं न भवतीति तत्र नातिव्याप्तिः। केवलं कार्यनियतत्वमात्रोक्तौ घटे(कार्ये) अतिव्याप्तिः। कार्याधिकरणवृत्त्यत्यन्ताभाव इति चेत्, कार्याधिकरणे न हि घटात्यन्ताभावो भवितुमर्हति। घटाधिकरणे घटाभावः कथं स्यात् ? अतः पटाद्यभावः स्वीकार्यः। तत्प्रतियोगी पटः। अप्रतियोगी घटो भवत्येवेति घटरूपकार्य एव कारणलक्षणस्यातिव्याप्तिः। अतः कार्यपूर्ववृत्तित्वविशेषणम्। स्वस्य स्वपूर्ववृत्तित्वस्य विरुद्धत्वात् घटपूर्ववृत्तित्वं घटे नास्तीति नातिव्याप्तिः।*&lt;br&gt;&#xA;व्यापारवत्कारणं करणमिति प्राचीनाः। असाधारणं कारणं करणमिति नव्याः। फलाव्यवहितप्राक्क्षणावच्छिन्नं कारणं करणमित्यर्वाचीनाः। परन्तु &amp;lsquo;साधकतमं करणम्&amp;rsquo; इति भगवान् पाणिनिः। अतिशयेन साधकं साधकतममिति संप्रतिपन्नम्। अतिशयः कः ? अस्योत्तरदानेऽत्यन्तं क्लिश्यन्ति मेधाविनोऽपि। सप्तविधकारकेषु अन्यतमं तु करणकारकम्। तच्च तृतीयान्तपदवाच्यम्। ‘असिना छिनत्ति&amp;rsquo; &amp;lsquo;चक्षुषा पश्यति&amp;rsquo; &amp;lsquo;पद्भ्यां गच्छति&amp;rsquo; इत्यादिव्यापाराविष्टं कारकं करणमिति प्राचीनमतमेव साधीयः। कारकाणां मध्ये तृतीयाप्रकृत्यर्थभूतमेव अस्यादिकमुद्यमनादिरूपकर्तृक्रिययाऽविष्टं भवतीति तदेव करणम्, नान्यत्काष्ठादिकम्। काष्ठादिकं तु कर्तृक्रियाजन्यफलशालित्वात् कर्म भवति। चैत्रः असिना काष्ठानि छिनत्ति इति खलु प्रयोगः। अतः त्रिविधकारणेषु यत् क्रियाविष्टम्, तदेव करणम्। अधिकमन्यत्र।&lt;/p&gt;</description>
    </item>
    <item>
      <title>37 कार्यकारणभावः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/37_kAryakAraNabhAvaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/37_kAryakAraNabhAvaH/</guid>
      <description>&lt;details&gt;&lt;summary&gt;मूलम् - कार्यकारणभावः - 37&lt;/summary&gt;&#xA;&lt;p&gt;असाधारणं कारणं करणम्। कार्यनियतपूर्ववृत्ति कारणम्। कार्यं प्रागभावप्रतियोगि॥ ३६॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 37&lt;/summary&gt;&#xA;&lt;p&gt;कारणम्, करणम्, कार्यकारणसम्बन्धः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - करणलक्षणम्&lt;/summary&gt;&#xA;&lt;p&gt;करणलक्षणमाह- असाधारणेति। दिक्कालादावतिव्याप्तिवारणाय असाधारणेति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - अनन्यथासिद्धत्वम्&lt;/summary&gt;&#xA;&lt;p&gt;कारणलक्षणमाह- कार्येति। पूर्ववृत्ति कारणमित्युक्ते रासभादावतिव्याप्तिः स्यादतो नियतेति। तावन्मात्रे कृते कार्येऽतिव्याप्तिः, अतः पूर्ववृत्तीति। ननु तन्तुरूपमपि पटं प्रति कारणं स्यादिति चेन्न, अनन्यथासिद्धत्वे सतीति विशेषणात्। अनन्यथासिद्धत्वमन्यथासिद्धिरहितत्वम्।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - अन्यथासिद्धिः&lt;/summary&gt;&#xA;&lt;p&gt;अन्यथासिद्धिस्त्रिविधा। येन सहैव यस्य यं प्रति पूर्ववृत्तित्वमवगम्यते तं प्रति तदन्यथासिद्धम्। यथा तन्तुना तन्तुरूपम्, तन्तुत्वं च पटं प्रति। अन्यं प्रति पूर्ववृत्तित्वे ज्ञात एव यस्य यं प्रति पूर्ववृत्तित्वमवगम्यते तं प्रति तदन्यथासिद्धम्। यथा शब्दं प्रति पूर्ववृत्तित्वे ज्ञात एव पटं प्रत्याकाशस्य। अन्यत्र क्लृप्तनियतपूर्ववर्तिना एव कार्यसंभवे तत्सहभूतमन्यथासिद्धम्। यथा पाकजस्थले गन्धं प्रति रूपप्रागभावः। एवमनन्यथासिद्धनियतपूर्ववृत्तित्वं कारणत्वम्।&lt;/p&gt;</description>
    </item>
    <item>
      <title>38 कारणत्रैविध्यम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/38_kAraNatraividhyam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/38_kAraNatraividhyam/</guid>
      <description>&lt;details&gt;&lt;summary&gt;मूलम् - कारणत्रैविध्यम् - 38&lt;/summary&gt;&#xA;&lt;p&gt;कारणं त्रिविधं समवाय्यसमवायिनिमित्तभेदात्। यत्समवेतं कार्यमुत्पद्यते तत्समवायिकारणम्। यथा तन्तवः पटस्य पटश्च स्वगतरूपादेः। कार्येण कारणेन वा सहैकस्मिन्नर्थे समवेतत्वे सति यत्कारणं तदसमवायिकारणम्। यथा तन्तुसंयोगः पटस्य तन्तुरूपं पटरूपस्य। तदुभयभिन्नं कारणं निमित्तकारणम्। यथा तुरीवेमादिकं पटस्य। तदेतत्त्रिविधकारणमध्ये यदसाधारणं कारणं तदेव करणम्॥ ३७॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 38&lt;/summary&gt;&#xA;&lt;p&gt;कारणम्, त्रिविधकारणम्, समवायिकारणम्, असमवायिकारणम्, निमित्तकारणम्&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - कारणत्रैविध्यम्&lt;/summary&gt;&#xA;&lt;p&gt;कारणं विभजते- कारणमिति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - समवायिकारणम्&lt;/summary&gt;&#xA;&lt;p&gt;समवायिकारणस्य लक्षणमाह- यत्समवेतमिति। यस्मिन्समवेतमित्यर्थः।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - असमवायिकारणम्&lt;/summary&gt;&#xA;&lt;p&gt;असमवायिकारणं लक्षयति-कार्येणेति। कार्येणेत्येतदुदाहरति- तन्तुसंयोग इति। कार्येण पटेन सह एकस्मिन् तन्तौ समवेतत्वात्तन्तुसंयोगः पटस्यासमवायिकारणमित्यर्थः। कारणेनेत्येतदुदाहरति-तन्तुरूपमिति। कारणेन पटेन सह एकस्मिन् तन्तौ समवेतत्वात् तन्तुरूपं पटरूपस्यासमवायिकारणमित्यर्थः।&lt;/p&gt;</description>
    </item>
    <item>
      <title>39 प्रत्यक्षम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/39_pratyaxam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/39_pratyaxam/</guid>
      <description>&lt;details&gt;&lt;summary&gt;मूलम् - प्रत्यक्षम् - 39&lt;/summary&gt;&#xA;&lt;p&gt;तत्र प्रत्यक्षज्ञानकरणं प्रत्यक्षम्। इन्द्रियार्थसंनिकर्षजन्यं ज्ञानं प्रत्यक्षम्। तद्द्विविधं निर्विकल्पकं सविकल्पकं चेति। तत्र निष्प्रकारकं ज्ञानं निर्विकल्पकं यथेदं किञ्चित्। सप्रकारकं ज्ञानं सविकल्पकं यथा डित्थोऽयं ब्राह्मणोऽयं श्यामोऽयंमिति॥ ३८॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 39&lt;/summary&gt;&#xA;&lt;p&gt;प्रमाणम्, प्रत्यक्षम्, निर्विकल्पक, सविकल्पक&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - प्रत्यक्षज्ञानम्&lt;/summary&gt;&#xA;&lt;p&gt;तत्र प्रत्यक्षज्ञानकरणं प्रत्यक्षम्। इन्द्रियार्थसन्निकर्षजन्यं ज्ञानं प्रत्यक्षम्। तद्द्विविधम्- निर्विकल्पकं सविकल्पकं चेति। तत्र निष्प्रकारकं ज्ञानं निर्विकल्पकम्। सप्रकारकं ज्ञानं सविकल्पकम्। यथा डित्थोऽयं ब्राह्मणोऽयं, श्यामोऽयं, पाचकोऽयमिति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - निर्विकल्पकम्&lt;/summary&gt;&#xA;&lt;p&gt;प्रत्यक्षलक्षणमाह- तत्रेति। प्रमाणचतुष्टयमध्य इत्यर्थः। प्रत्यक्षज्ञानस्य लक्षणमाह- इन्द्रियेति। इन्द्रियं चक्षुरादिकम्, अर्थो घटादिः, तयोः सन्निकर्षः संयोगादिः, तज्जन्यं ज्ञानमित्यर्थः। तद्विभजते – तद्द्विविधमिति। निर्विकल्पकस्य लक्षणमाह-निष्प्रकारकमिति। विशेषणविशेष्यसंबन्धानवगाहिज्ञानमित्यर्थः।&lt;/p&gt;</description>
    </item>
    <item>
      <title>40 संनिकर्षः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/40_saMnikarShaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/40_saMnikarShaH/</guid>
      <description>&lt;details&gt;&lt;summary&gt;मूलम् - संनिकर्षः - 40&lt;/summary&gt;&#xA;&lt;p&gt;प्रत्यक्षज्ञानहेतुरिन्द्रियार्थसंनिकर्षः षड्विधः संयोगः संयुक्तसमवायः संयुक्तसमवेतसमवायः समवायः समवेतसमवायः विशेषणविशेष्यभावश्चेति। चक्षुषा घटप्रत्यक्षजनने संयोगः संनिकर्षः। घटरूपप्रत्यक्षजनने संयुक्तसमवायः संनिकर्षः। चक्षुः संयुक्ते घटे रूपस्य समवायात्। रूपत्वसामान्यप्रत्यक्षे संयुक्तसमवेतसमवायः संनिकर्षः। चक्षुः संयुक्ते घटे रूपं समवेतं तत्र रूपत्वस्य समवायात्। श्रोत्रेण शब्दसाक्षात्कारे समवायः संनिकर्षः कर्णविवरवर्त्याकाशस्यश्रोत्रत्वात् शब्दस्याकाशगुणत्वाद्गुणगुणिनोश्च समवायात्। शब्दत्वसाक्षात्कारे समवेतसमवायः संनिकर्षः श्रोत्रसमवेते शब्देशब्दत्वस्य समवायात्। अभावप्रत्यक्षे विशेषणविशेष्यभावः संनिकर्षः घटाभाववद्भूतलमित्यत्र चक्षुः संयुक्ते भूतले घटाभावस्य विशेषणत्वात्। एवं संनिकर्षषट्कजन्यं ज्ञानं प्रत्यक्षम्। तत्करणमिन्द्रियम्। तस्मादिन्द्रियं प्रत्यक्षप्रमाणमिति सिद्धम्॥ ३९॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 40&lt;/summary&gt;&#xA;&lt;p&gt;प्रत्यक्षम्, इन्द्रियार्थसंनिकर्षः, षड्विधसंनिकर्षः&lt;/p&gt;</description>
    </item>
    <item>
      <title>41 अनुमानम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/41_anumAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/41_anumAnam/</guid>
      <description>&lt;details&gt;&lt;summary&gt;मूलम् - अनुमानम् - 41&lt;/summary&gt;&#xA;&lt;p&gt;अनुमितिकरणमनुमानम्। परामर्शजन्यं ज्ञानमनुमितिः। व्याप्तिविशिष्टपक्षधर्मताज्ञानं परामर्शः। यथा वह्निव्याप्यधूमवानयं पर्वत इति ज्ञानं परामर्शः। तज्जन्यं पर्वतो वह्निमानिति ज्ञानमनुमितिः। यत्र यत्र धूमस्तत्र तत्राग्निरिति साहचर्यनियमो व्याप्तिः। व्याप्यस्य पर्वतादिवृत्तित्वं पक्षधर्मता॥ ४०॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 41&lt;/summary&gt;&#xA;&lt;p&gt;अनुमानम्, प्रमाणम्, व्याप्तिः, परामर्शः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - परामर्शः&lt;/summary&gt;&#xA;&lt;p&gt;अनुमानं लक्षयति-अनुमितिकरणमिति। अनुमितिं लक्षयति- परामर्शेति। ननु संशयोत्तरप्रत्यक्षेऽतिव्याप्तिः। स्थाणुपुरुषसंशयानन्तरं पुरुषत्वव्याप्यकरादिमानयमिति परामर्शे सति पुरुष एवेति प्रत्यक्षजननात्। न च तत्रानुमितिरेवेति वाच्यम्। &amp;ldquo;पुरुषं साक्षात्करोमि&amp;rdquo; इत्यनुव्यवसायविरोधादिति चेन्न। पक्षतासहकृतपरामर्शजन्यत्वस्य विवक्षितत्वात्। सिषाधयिषाविरहविशिष्टसिद्ध्यभावः पक्षता। साध्यसिद्धिरनुमितिप्रतिबन्धिका। सिद्धिसत्त्वेऽप्यनुमिनुयामीतीच्छायामनुमितिदर्शनात् सिषाधयिषोत्तेजिका। ततश्चोत्तेजकाभावविशिष्टमण्यभावस्य दाहकारणत्ववत् सिषाधयिषाविरहविशिष्टसिद्ध्यभावस्याप्यनुमितिकरणत्वम्। परामर्शं लक्षयति- व्याप्तीति। व्याप्तिविषयकं यत्पक्षधर्मताज्ञानं स परामर्श इत्यर्थः। परामर्शमभिनीय दर्शयति-यथेति। अनुमितिमभिनीय दर्शयति- तज्जन्यमिति। परामर्शजन्यमित्यर्थः।&lt;/p&gt;</description>
    </item>
    <item>
      <title>42 स्वार्थपरार्थानुमाने</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/42_svArthaparArthAnumAne/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/42_svArthaparArthAnumAne/</guid>
      <description>&lt;details&gt;&lt;summary&gt;मूलम् - स्वार्थपरार्थानुमाने - 42&lt;/summary&gt;&#xA;&lt;p&gt;अनुमानं द्विविधं स्वार्थं परार्थं च। तत्र स्वार्थं स्वानुमितिहेतुः। तथाहि स्वायमेवभूयो दर्शनेन यत्र यत्र धूमस्तत्र तत्राग्निरिति महानसादौ व्याप्तिं गृहीत्वा पर्वतसमीपं गतस्तद्गते चाग्नौ सन्दिहानः पर्वते धूमं पश्यन्व्याप्तिंस्मरति यत्र यत्रधूमस्तत्र तत्राग्निरिति। तदनन्तरं वह्निव्याप्यधुमवानयं पर्वत इतिज्ञानमुत्पद्यते। अयमेव लिङ्गपरामर्श इत्युच्यते। तस्मात्पर्वतो वह्निमानिति ज्ञानमनुमितिरुत्पद्यते। तदेतत्स्वार्थानुमानम्। यत्तु स्वयं धूमादग्निमनुमाय परप्रतिपत्त्यर्थं पञ्चावयववाक्यं प्रयुङ्कते तत्परार्थानुमानम्। यथा पर्वतो वह्निमान्धूमवत्वाद्यो यो धूमवान्स स वह्निमान्यथा महानसः। तथा चायं। तस्मात्तथेति। अनेन प्रतिपादिताल्लिङ्गात्परोऽप्यग्निं प्रतिपद्यते॥ ४१॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 42&lt;/summary&gt;&#xA;&lt;p&gt;अनुमानम्, स्वार्थानुमानम्, परार्थानुमानम्, पञ्चावयववाक्यः&lt;/p&gt;</description>
    </item>
    <item>
      <title>43 पञ्चावयवः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/43_panchAvayavaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/43_panchAvayavaH/</guid>
      <description>&lt;details&gt;&lt;summary&gt;मूलम् - पञ्चावयवः - 43&lt;/summary&gt;&#xA;&lt;p&gt;प्रतिज्ञाहेतूदाहरणोपनयनिगमनानि पञ्जावयवाः। पर्वतोऽग्निमानिति प्रतिज्ञा। धूमवत्वादिति हेतुः। यो यो धूमवान्स सोऽग्निमान्यथा महानस इत्युदाहरणम्। तथा चायमित्युपनयः। तस्मात्तथेति निगमनम्॥ ४२॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 43&lt;/summary&gt;&#xA;&lt;p&gt;पञ्चावयवः, अनुमानम्, प्रतिज्ञा, हेतुः, उदाहरणम्, उपनयः, निगमनम्&lt;/p&gt;&#xA;&lt;/details&gt;</description>
    </item>
    <item>
      <title>44 लिङ्गपरामर्शः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/44_lingaparAmarshaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/44_lingaparAmarshaH/</guid>
      <description>&lt;details&gt;&lt;summary&gt;मूलम् - लिङ्गपरामर्शः - 44&lt;/summary&gt;&#xA;&lt;p&gt;स्वार्थानुमितिपरार्थानुमित्योर्लिङ्गपरामर्श एव करणम्। तस्माल्लिङ्गपरामर्शोऽनुमानम्॥ ४३॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 44&lt;/summary&gt;&#xA;&lt;p&gt;लिङ्गपरामर्शः, अनुमानम्&lt;/p&gt;&#xA;&lt;/details&gt;</description>
    </item>
    <item>
      <title>45 लिङ्गत्रैविध्यम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/45_lingatraividhyam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/45_lingatraividhyam/</guid>
      <description>&lt;details&gt;&lt;summary&gt;मूलम् - लिङ्गत्रैविध्यम् - 45&lt;/summary&gt;&#xA;&lt;p&gt;लिङ्गं त्रिविधम्। अन्वयव्यतिरेकि केवलान्वयि केवलव्यतिरेकि चेति। अन्वयेन व्यतिरेकेण च व्याप्तिमदन्वयव्यतिरेकि। यथा वह्नौ साध्ये धूमवत्त्वम्। यत्र धूमस्तत्राग्निर्यथा महानस इत्यन्वयव्याप्तिः। यत्र वह्निर्नास्ति तत्र धूमोऽपि नास्ति यथा महाह्रद इति व्यतिरेकव्याप्तिः। अन्वयमात्रव्याप्तिकं केवलान्वयि। यथा घटोऽभिधेयः प्रमेयत्वात्पटवत्। अत्र प्रमेयत्वाभिधेयत्वयोर्व्यतिरेकव्याप्तिर्नास्ति सर्वस्यापि प्रमेयत्वादभिधेयत्वाच्च। व्यतिरेकमात्रव्याप्तिकं केवलव्यतिरेकि यथा पृथिवीतरेभ्यो भिद्यते गन्धवत्त्वात्। यदितरेभ्यो न भिद्यते न तद्गन्धवद्यथा जलम्। न चेयं तथा। तस्मान्न तथेति। अत्र यद्गन्धवत्तदितरभिन्नमित्यन्वयदृष्टान्तो नास्ति पृथिवीमात्रस्यपक्षत्वात्॥ ४४॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 45&lt;/summary&gt;&#xA;&lt;p&gt;लिङ्गम्, त्रिविधलिङ्गम्, अन्वयव्यतिरेकि, केवलान्वयि, केवलव्यतिरेकि&lt;/p&gt;</description>
    </item>
    <item>
      <title>46 पक्षसपक्षविपक्षाः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/46_paxasapaxavipaxAH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/46_paxasapaxavipaxAH/</guid>
      <description>&lt;details&gt;&lt;summary&gt;मूलम् - पक्षसपक्षविपक्षाः - 46&lt;/summary&gt;&#xA;&lt;p&gt;सन्दिग्धसाध्यवान्पक्षः। यथा धूमवत्त्वे हेतौ पर्वतः। निश्चितसाध्यवान्सपक्षः यथा तत्रैव महानसः। निश्चितसाध्याऽभाववान्विपक्षः यथा तत्रैव महाह्रदः॥ ४५॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 46&lt;/summary&gt;&#xA;&lt;p&gt;पक्षः, सपक्षः, विपक्षः, अनुमानम्&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - पक्षलक्षणम्&lt;/summary&gt;&#xA;&lt;p&gt;पक्षलक्षणमाह-सन्दिग्धेति। ननु श्रवणानन्तरभाविमननस्थलेऽव्याप्तिः। तत्र वेदवाक्यैरात्मनो निश्चितत्वेन सन्देहाभावात्। किञ्च प्रत्यक्षेऽपि वह्नौ यत्रेच्छयाऽनुमितिस्तत्राव्याप्तिरिति चेन्न। उक्तपक्षताश्रयत्वस्य पक्षलक्षणत्वात्। सपक्षलक्षणमाह-निश्चितेति। विपक्षलक्षणमाह-निश्चितेति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;गोवर्धन-न्यायबोधिनी - पक्षलक्षणम्&lt;/summary&gt;&#xA;&lt;p&gt;पक्षलक्षणमाह। संदिग्धेति। साध्यप्रकारकसंदेहविशेष्यत्वं पक्षत्वम्। संदेहश्च पर्वतो वह्निमान्न वेत्याकारः। इदं च लक्षणमनुमितेः पूर्वं साध्यसंदेहो नियमेन पक्षे जायत इत्यभिप्रायेण प्राचीनैः कृतम्। गगनविशेष्यकमेघप्रकारकसंदेहाभावदशायामपि गृहमध्यस्थपुरुषस्य घनगर्जितश्रवणेन गगनं मेघवदित्याकारकगगनत्वावच्छिन्नोद्देश्यतानिरूपितमेघत्वावच्छिन्नविधेयताकानुमितिदर्शनात्प्राचीनलक्षणं विहाय नवीनैरनुमित्युद्देश्यत्वं पक्षत्वमिति स्थिरीकृतम्। सपक्षलक्षणमाह।&lt;/p&gt;</description>
    </item>
    <item>
      <title>47 हेत्वाभासाः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/47_hetvAbhAsAH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/47_hetvAbhAsAH/</guid>
      <description>&lt;details&gt;&lt;summary&gt;मूलम् - हेत्वाभासाः - 47&lt;/summary&gt;&#xA;&lt;p&gt;सव्यभिचारविरुद्धसत्प्रतिपक्षासिद्धबाधिताः पञ्च हेत्वाभासाः। सव्यभिचारोऽनैकान्तिकः। स त्रिविधः साधारणासाधारणानुपसंहारिभेदात्। तत्र साध्याभाववद्वृत्तिः साधारणोऽनैकान्तिकः। यथा पर्वतो वह्निमान्प्रमेयत्वादिति प्रमेयत्वस्य वह्न्यभाववति ह्रदे विद्यमानत्वात्। सर्वसपक्षविपक्षव्यावृत्तः पक्षमात्रवृत्तिः असाधारणः। यथा शब्दो नित्यः शब्दत्वादिति। शब्दत्वं सर्वेभ्यो नित्येभ्योऽनित्येभ्यश्च व्यावृत्तं शब्दमात्रवृत्ति। अन्वयव्यतिरेकदृष्टान्तरहितोऽनुपसंहारी। यथा सर्वमनित्यं प्रमेयत्वादिति। अत्र सर्वस्यापि पक्षत्वाद्दृष्टान्तो नास्ति। साध्याभावव्याप्तो हेतुर्विरुद्धः। यथा शब्दो नित्यः कृतकत्वादिति। कृतकत्वं हि नित्यत्वाभावेनाऽनित्यत्वेन व्याप्तम्। यस्य साध्याभावसाधकं हेत्वन्तरं विद्यते स सत्प्रतिपक्षः। यथा शब्दो नित्यः श्रावणत्वाच्छब्दत्ववदिति। शब्दोऽनित्यः कार्यत्वाद्घटवदिति। असिद्धस्त्रिविध आश्रयासिद्धः स्वरूपासिद्धो व्याप्यत्वासिद्धश्चेति। आश्रयासिद्धो यथा गगनारविन्दं सुरभि अरविन्दत्वात्सरोजारविन्दवत्। अत्र गगनारविन्दमाश्रयः। स च नास्त्येव। स्वरूपासिद्धो यथा शब्दो गुणश्चाक्षुषत्वात्। अत्र चाक्षुषत्वं शब्दे नास्ति शब्दस्य श्रावणत्वात्। सोपाधिको हेतुर्व्याप्यत्वासिद्धः। साध्यव्यापकत्वे सति साधनाव्यापकत्वमुपाधिः। साध्यसमानाधिकरणात्यन्ताभावाप्रतियोगित्वं साध्यव्यापकत्वम्। साधनवन्निष्ठात्यन्ताभावप्रतियोगित्वं साधनाव्यापकत्वम्। पर्वतो धूमवान्वह्निमत्वादित्यत्रार्द्रेन्धनसंयोग उपाधिः। तथाहि यत्र धूमस्तत्रार्द्रेन्धनसंयोग इति साध्यव्यापकता। यत्र वह्निस्तत्रार्द्रेन्धनसंयोगो नास्त्ययोगोलक आर्द्रेन्धनसंयोगाभावादिति साधनाव्यापकता। एवं साध्यव्यापकत्वे सति साधनाव्यापकत्वादार्द्रेन्धनसंयोग उपाधिः। सोपाधिकत्वाद्वह्निमत्त्वं व्याप्यत्वासिद्धम्। यस्य साध्याभावः प्रमाणान्तरेण निश्चितः स बाधितः। यथा वह्निरनुष्णो द्रव्यत्वाज्जलवत्। अत्रानुष्णत्वं साध्यं तदभाव उष्णत्वं स्पार्शनप्रत्यक्षेण गृह्यत इति बाधितत्वम्॥ ४६॥&lt;/p&gt;</description>
    </item>
    <item>
      <title>48 उपमानम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/48_upamAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/48_upamAnam/</guid>
      <description>&lt;details&gt;&lt;summary&gt;मूलम् - उपमानम् - 48&lt;/summary&gt;&#xA;&lt;p&gt;उपमितिकरणमुपमानम्। संज्ञासंज्ञिसम्बन्धज्ञानमुपमितिः। तत्करणं सादृश्यज्ञानम्। अतिदेशवाक्यार्थस्मरणमवान्तरव्यापारः। तथा हि कश्चिद्गवयशब्दार्थमजानन्कुतश्चिदारण्यकपुरुषाद्गोसदृशो गवय इति श्रुत्वा वनं गतो वाक्यार्थं स्मरन्गोसदृशं पिण्डं पश्यति। तदनन्तरमसौ गवयशब्दवाच्य इत्युपमितिरुत्पद्यते॥ ४७॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 48&lt;/summary&gt;&#xA;&lt;p&gt;उपमानम्, चतुर्विधप्रमाणम्, सादृश्यज्ञानम्&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - उपमितिः&lt;/summary&gt;&#xA;&lt;p&gt;उपमानं लक्षयति-उपमितिकरणमिति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - उपमानम्&lt;/summary&gt;&#xA;&lt;p&gt;तर्कसंग्रहः&lt;br&gt;&#xA;अथोपमानखण्डः&lt;br&gt;&#xA;उपमितिकरणमुपमानम्। संज्ञासंज्ञिसंबन्धज्ञानमुपमितिः। तत्करणं सादृश्यज्ञानम्। अतिदेशवाक्यार्थस्मरणं व्यापारः। तथाहि- कश्चिद् गवयशब्दवाच्य(पदार्थ)मजानन् कुतश्चिदारण्यकपुरुषात् “गोसदृशो गवय” इति श्रुत्वा वनं गतः, गोसदृशपिण्डं पश्यन् वाक्यार्थं स्मरति। तदनन्तरं “अयं गवयपदवाच्यः” इत्युपमितिरुत्पद्यते।&lt;br&gt;&#xA;आलोक- व्याख्या&lt;br&gt;&#xA;अथोपमानखण्डः&lt;br&gt;&#xA;क्रमप्राप्तमुपमानं निरूपयति - उपमितीति। उपमितेः करणम् - उपमितिकरणम्। करणं नाम करणतावत् - असाधारणकारणतावदित्यर्थः। उपमितेरित्यत्र षष्ठ्याः कार्यत्वमर्थः। तत्र च प्रकृत्यर्थस्याधेयतासंबन्धेनान्वयः। कार्यतायाश्च निरूपितत्वसंबन्धेन असाधारणकारणतायामन्वयः। तथा च उपमितिनिष्ठकार्यतानिरूपितासाधारणकारणतावत् उपमानम् इति शाब्दबोधः। लक्षणं तु- उपमितिनिष्ठकार्यतानिरूपितासाधारणकारणतावत्त्वम् इति।&lt;br&gt;&#xA;उपमितिर्नाम केत्यत्र - संज्ञेत्यादि। गोसदृशस्यारण्यकप्राणिनः &amp;lsquo;गवयः&amp;rsquo; इति संज्ञा। संज्ञी तु प्राणिविशेषः। &amp;lsquo;गवयपदं गोसदृशप्राणिवाचकम्&amp;rsquo; इत्यर्थनिर्णयः- गवयपदवाच्यनिर्णय उपमितिशब्दार्थः। स च निर्णयः शब्दार्थयोर्वाच्यवाचकभावसंबन्धज्ञानमूलक इति वाच्यवाचकभावसंबन्धज्ञानम् संज्ञासंज्ञिसंबन्धज्ञानम् उपमानपदार्थो नवीनमते। एतच संबन्धज्ञानं गोगवययोः सादृश्यज्ञानमूलकम्। प्राचीनमते एतदेवोपमानपदार्थः। संज्ञासंज्ञिसंबन्धिज्ञानं मध्ये व्यापारः, अनुमितौ परामर्श इव। एवञ्चोपमानं शक्तिग्राहकं प्रमाणमवगन्तव्यम्। अत एव शब्दप्रमाणात्पूर्वं परिगणितम्। तत्प्रकारं वर्णयति - तथा हीत्यादिना।&lt;br&gt;&#xA;नन्वेवं शक्तिग्राहकस्याप्युपमानस्य वस्तुग्राहकप्रमाणानां प्रत्यक्षादीनां मध्ये गणनं कथमिति चेत्, सत्यम्। लोकातीतवस्तुवाचकानां वैदिकानामिन्द्रादिपदानां शक्तिग्रह उपमानादेव वक्तव्यः। एवं परोक्षाणां परदेशानां प्रतिदिनं क्रियमाणो व्यवहारादिरुपमानमूलक एव। यथा भोजनस्य तृप्तिसाधनत्वज्ञानमनुमानरूपमप्यतिपरिचयात् प्रत्यक्षसदृशं भवत्येवमुपमानमपि। अतो वेदप्रामाण्यहेतुत्वात्, दैनन्दिनव्यवहाराणां बहूनां प्रामाण्य- निर्वाहार्थमुपमानस्यैवाश्रयणीयतयांशतो वस्तुग्राहकत्वमप्यस्त्युपमानस्य। नो चेत्प्रायस्सर्वैर्मूखैर्भवितव्यमिति मत्वा उपमानमपि स्वतन्त्रं प्रमाणं परिगणितमिति मन्तव्यम्।&lt;br&gt;&#xA;अंशतः पारतन्त्र्यं तु प्रत्यक्षादेरप्यनिवार्यम्। सर्वप्रमाणमूर्धन्यमपि ऐन्द्रियकं प्रत्यक्षप्रमाणमालोकादिसापेक्षमेव। तावता प्रत्यक्षं स्वविषये स्वतन्त्रमित्येव सर्वसंमतम्। एवं शब्दानुमानयोरपि प्रत्यक्षोपजीव्यत्वस्यानिवार्यत्वेऽपि स्वविषये स्वातन्त्र्यमवर्जनीयमेव। एवमेवोपमानमपि केवलशक्तिग्राहकप्रमाणमिति स्थितेऽपि पारलौकिकानां स्वर्गापवर्गादिविषयाणां शब्दैकसमधिगम्यत्वेन तद्विषयकव्यवहारः स्वतन्त्र इव भाति विदुषाम्। अत्रत्यमर्यादाया अतिसूक्ष्माया अपरिचयादेव उच्चावचाः वादविवादाः वर्धन्त इत्यपि न तिरोहितं विदुषाम्। अतः अक्षपादोक्तिरत्यन्तसाधीयसीति प्रामाणिकैर्मन्तव्यम्।&lt;br&gt;&#xA;।। इत्युपमानखण्डः।।&lt;/p&gt;</description>
    </item>
    <item>
      <title>49 शब्दप्रमाणम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/49_shabdapramANam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/49_shabdapramANam/</guid>
      <description>&lt;details&gt;&lt;summary&gt;मूलम् - शब्दप्रमाणम् - 49&lt;/summary&gt;&#xA;&lt;p&gt;आप्तवाक्यं शब्दः। आप्तस्तु यथार्थवक्ता। वाक्यं पदसमूहः। यथा गामानयेति। शक्तं पदम्। अस्मात्पदादयमर्थो बोद्धव्य इतीश्वरसंकेतः शक्तिः॥ ४८॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 49&lt;/summary&gt;&#xA;&lt;p&gt;शब्दः, प्रमाणम्, आप्तवाक्यम्, शक्ति&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - शक्तिः&lt;/summary&gt;&#xA;&lt;p&gt;शब्दं लक्षयति- आप्तेति। आप्तं लक्षयति- आप्तस्त्विति। वाक्यलक्षणमाह-वाक्यमिति। पदलक्षणमाह- शक्तमिति। अर्थस्मृत्यनुकूलपदपदार्थसंबन्धः शक्तिः। सा च पदार्थान्तरमिति मीमांसकाः। तन्निरासार्थमाह- अस्मादिति। डित्थादीनामिव घटादीनामपि संकेत एव शक्तिः, न तु पदार्थान्तरमित्यर्थः।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - शक्तिविचारः&lt;/summary&gt;&#xA;&lt;p&gt;ननु गवादिपदानां जातावेव शक्तिः, विशेषणतया जातेः प्रथमोपस्थितत्वात्। व्यक्तिलाभस्त्वाक्षेपादिति केचित्। तन्न, गामानयेत्यादौ वृद्धव्यवहारेण सर्वत्रानयनादेः व्यक्तावेव संभवेन, जातिविशिष्टव्यक्तावेव शक्तिकल्पनात्। शक्तिग्रहश्च वृद्धव्यवहारेण। व्युत्पित्सुर्बालो ‘गामानये’त्युत्तमवृद्धवाक्यश्रवणानन्तरं मध्यमवृद्धस्य प्रवृत्तिमुपलभ्य गवानयनं च दृष्ट्वा मध्यमवृद्धप्रवृत्तिजनकज्ञानस्यान्वयव्यतिरेकाभ्यां वाक्यजन्यत्वं निश्चित्य ‘अश्वमानय’, ‘गां बधाने’ति वाक्यान्तरेण आवापोद्वापाभ्यां गोपदस्य गोत्वविशिष्टे शक्तिः, अश्वपदस्याश्वत्वविशिष्टे शक्तिरिति व्युत्पद्यते।&lt;/p&gt;</description>
    </item>
    <item>
      <title>50 वाक्यार्थज्ञानहेतवः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/50_vAkyArthajnAnahetavaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/50_vAkyArthajnAnahetavaH/</guid>
      <description>&lt;details&gt;&lt;summary&gt;मूलम् - वाक्यार्थज्ञानहेतवः - 50&lt;/summary&gt;&#xA;&lt;p&gt;आकाङ्क्षा योग्यता संनिधिश्च वाक्यार्थज्ञानहेतुः। पदस्य पदान्तरव्यतिरेकप्रयुक्तान्वयाननुभावकत्वमाकाङ्क्षा। अर्थाबाधो योग्यता। पदानामविलम्बेनोच्चारणं संनिधिः॥ ४९॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 50&lt;/summary&gt;&#xA;&lt;p&gt;वाक्यार्थज्ञानम्, आकाङ्क्षा, योग्यता, संनिधिः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - आकाङ्क्षायोग्यता&lt;/summary&gt;&#xA;&lt;p&gt;आकाङ्क्षेति। आकाङ्क्षादिज्ञानमित्यर्थः। अन्यथा आकाङ्क्षादिभ्रमाच्छाब्दधीर्न स्यात्। आकाङ्क्षां लक्षयति- पदस्येति। योग्यतालक्षणमाह- अर्थेति। सन्निधिलक्षणमाह-पदानामिति। अविलम्बेन पदार्थोपस्थितिः सन्निधिः। उच्चारणं तु तदुपयोगितया उक्तम्। गौरश्व इति। घटः कर्मत्वमिति अनाकाङ्क्षोदाहरणं द्रष्टव्यम्।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;गोवर्धन-न्यायबोधिनी - वाक्यार्थप्रतीतिहेतवः&lt;/summary&gt;&#xA;&lt;p&gt;आकाङ्क्षेति। अव्यवहितोत्तरत्वादिसंबन्धेन यत्पदप्रकारकज्ञानव्यतिरेकप्रयुक्तो हि यादृशशाब्दबोधाभावस्तादृशशाब्दबोधे तत्पदे तत्पदवत्वमाकाङ्क्षा। यथा घटमित्यादिस्थलेऽव्यवहितोत्तरत्वादिसंबन्धेन अम्पद घटपदवदित्याकारकाम्पदविशेष्यकघटपदप्रकारकज्ञानसत्त्वे ?घटीयं कर्मत्वमिति बोधो जायते। अम् घट इति विपरीतोच्चारणे तु तादृशज्ञानाभावात्तादृशशाब्दबोधो न जायते। अतस्तादृशाकाङ्क्षाज्ञानं शाब्दबोधे कारणम्। अर्थाबाध इति। बाधाभावो योग्यतेत्यर्थः। अग्निना सिञ्चतीत्यत्र सेककरणत्वस्य जलधर्मस्य वह्नौ बाधनिश्चयसत्त्वान्न तादृशवाक्याच्छाब्दबोधः। संनिधिं निरूपयति। असहोच्चारितानीति। असहोच्चारितानि विलम्बेनोच्चरितानि।&lt;/p&gt;</description>
    </item>
    <item>
      <title>51 अप्रमाणवाक्यम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/51_apramANavAkyam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/51_apramANavAkyam/</guid>
      <description>&lt;details&gt;&lt;summary&gt;मूलम् - अप्रमाणवाक्यम् - 51&lt;/summary&gt;&#xA;&lt;p&gt;आकाङ्क्षादिरहितं वाक्यमप्रमाणम्। यथा गौरश्वः पुरुषो हस्तीति न प्रमाणमाकाङ्क्षाविरहात्। अग्निना सिञ्चेदिति न प्रमाणं योग्यताविरहात्। प्रहरे प्रहरेऽसहोच्चारितानि गामानयेत्यादिपदानि न प्रमाणं सांनिध्याभावात्॥ ५०॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 51&lt;/summary&gt;&#xA;&lt;p&gt;अप्रमाणवाक्यः, आकाङ्क्षाविरहः, योग्यताविरहः, संनिध्यभावः&lt;/p&gt;&#xA;&lt;/details&gt;</description>
    </item>
    <item>
      <title>52 वाक्यद्वयम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/52_vAkyadvayam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/52_vAkyadvayam/</guid>
      <description>&lt;details&gt;&lt;summary&gt;मूलम् - वाक्यद्वयम् - 52&lt;/summary&gt;&#xA;&lt;p&gt;वाक्यं द्विविधं वैदिकं लौकिकं च। वैदिकमीश्वरोक्तत्वात्सर्वमेव प्रमाणम्। लौकिकं त्वाप्तोक्तं प्रमाणम्। अन्यदप्रमाणम्॥ ५१॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 52&lt;/summary&gt;&#xA;&lt;p&gt;वाक्यविभागः, वैदिकवाक्यम्, लौकिकवाक्यम्, प्रमाणम्&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - वाक्यद्वैविध्यम्&lt;/summary&gt;&#xA;&lt;p&gt;वाक्यं विभजते- वाक्यमिति। वैदिकस्य विशेषमाह-वैदिकमीश्वरोक्तत्वादिति। ननु वेदस्यानादित्वात् कथमीश्वरोक्तत्वमिति चेन्न। वेदः पौरुषेयः वाक्यसमूहत्वात् भारतादिवत् इत्यनुमानेन पौरुषेयत्वसिद्धेः। न च स्मर्यमाणकर्तृकत्वमुपाधिः, गौतमादिभिः शिष्यपरम्परया वेदेऽपि कर्तृस्मरणेन साधनव्यापकत्वात्। “तस्मात्तेपानात्त्रयो वेदा अजायन्त&amp;quot; इति श्रुतेश्च।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - वैदिकप्रामाण्यम्&lt;/summary&gt;&#xA;&lt;p&gt;ननु वर्णा नित्याः। स एवायं गकार इति प्रत्यभिज्ञाबलात्। तथा च कथं वेदस्यानित्यत्वमिति चेन्न। &amp;lsquo;उत्पन्नो गकारो&amp;rsquo;, &amp;lsquo;विनष्टो गकारः&amp;rsquo; इति प्रतीत्या वर्णानामनित्यत्वात्। सोऽयं गकार इति प्रत्यभिज्ञायाः सेयं दीपज्वाला इतिवत् साजात्यालम्बनत्वात्। वर्णानां नित्यत्वेऽप्यानुपूर्वीविशिष्टवाक्यस्यानित्यत्वाच्च। तस्मादीश्वरोक्तो वेदः। मन्वादिस्मृतीनामाचाराणां च वेदमूलकतया प्रामाण्यम्। स्मृतिमूलवाक्यानामिदानीमनध्ययनात्तन्मूलभूता काचिच्छाखा उत्सन्नैवेति कल्प्यते। ननु पठ्यमानवेदवाक्योत्सादनस्य कल्पयितुमशक्यतया विप्रकीर्णवादस्यायुक्तत्वात् नित्यानुमेयो वेदो मूलमिति चेन्न। तथा सति कदापि वर्णानामानुपूर्वीज्ञानाभावेन बोधकत्वासंभवात्। नन्वेतानि पदानि स्मारितार्थसंसर्गवन्ति आकाङ्क्षादिमत्पदकदम्बकत्वात्, मद्वाक्यवदित्यनुमानादेव संसर्गज्ञानसंभवात् शब्दो न प्रमाणान्तरमिति चेन्न। अनुमित्यपेक्षया विलक्षणस्य शाब्दज्ञानस्य शब्दात्प्रत्येमीत्यनुव्यवसायसाक्षिकस्य सर्वसम्मतत्वात्।&lt;/p&gt;</description>
    </item>
    <item>
      <title>53 शब्दज्ञानम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/53_shabdajnAnam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/53_shabdajnAnam/</guid>
      <description>&lt;details&gt;&lt;summary&gt;मूलम् - शब्दज्ञानम् - 53&lt;/summary&gt;&#xA;&lt;p&gt;वाक्यार्थज्ञानं शब्दज्ञानम्। तत्करणं शब्दः॥ ५२॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 53&lt;/summary&gt;&#xA;&lt;p&gt;शब्दज्ञानम्, वाक्यार्थज्ञानम्, शब्दः&lt;/p&gt;&#xA;&lt;/details&gt;</description>
    </item>
    <item>
      <title>54 अयथार्थानुभवः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/54_ayathArthAnubhavaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/54_ayathArthAnubhavaH/</guid>
      <description>&lt;details&gt;&lt;summary&gt;मूलम् - अयथार्थानुभवः - 54&lt;/summary&gt;&#xA;&lt;p&gt;अयथार्थानुभवस्त्रिविधः संशयविपर्ययतर्कभेदात्। एकस्मिन्धर्मिणि विरुद्धनानाधर्मवैशिष्ट्यावगाहिज्ञानं संशयः। यथा स्थाणुर्वा पुरुषो वेति। मिथ्याज्ञानं विपर्ययः। यथा शुक्ताविदं रजतमिति। व्याप्यारोपेण व्यापकारोपस्तर्कः यथा यदि वह्निर्नस्यात्तर्हि धूमोऽपि न स्यादिति॥ ५३॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 54&lt;/summary&gt;&#xA;&lt;p&gt;अयथार्थानुभवः, संशयः, विपर्ययः, तर्कः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - प्रमाणविचारः&lt;/summary&gt;&#xA;&lt;p&gt;नन्वर्थापत्तिरपि प्रमाणान्तरमस्ति। पीनो देवदत्तो दिवा न भुङ्क्ते इति दृष्टे श्रुते वा पीनत्वान्यथाऽनुपपत्त्या रात्रिभोजनमर्थापत्त्या कल्प्यत इति चेन्न। देवदत्तो रात्रौ भुङ्क्ते, दिवा अभुञ्जानत्वे सति पीनत्वादित्यनुमानेनैव रात्रिभोजनस्य सिद्धत्वात्। शते पञ्चाशदिति संभवोऽप्यनुमानमेव। इह वटे यक्षस्तिष्ठतीत्यैतिह्यमपि अज्ञातमूलवक्तृकश्शब्द एव। चेष्टाऽपि शब्दानुमानद्वारा व्यवहारहेतुरिति न प्रमाणान्तरम्। तस्मात्प्रत्यक्षानुमानोपमानशब्दाश्चत्वार्येव प्रमाणानि।&lt;/p&gt;</description>
    </item>
    <item>
      <title>55 स्मृतिः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/55_smRtiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/55_smRtiH/</guid>
      <description>&lt;details&gt;&lt;summary&gt;मूलम् - स्मृतिः - 55&lt;/summary&gt;&#xA;&lt;p&gt;स्मृतिरपि द्विविधा। यथार्थायथार्था च। प्रमाजन्या यथार्था। अप्रमाजन्याऽयथार्था॥ ५४॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 55&lt;/summary&gt;&#xA;&lt;p&gt;स्मृतिः, द्विविधस्मृतिः, यथार्थस्मृति, अयथार्थस्मृति&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - स्मृतिविभागः&lt;/summary&gt;&#xA;&lt;p&gt;स्मृतिं विभजते-स्मृतिरिति।&lt;/p&gt;&#xA;&lt;/details&gt;</description>
    </item>
    <item>
      <title>56 सुखम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/56_sukham/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/56_sukham/</guid>
      <description>&lt;details&gt;&lt;summary&gt;मूलम् - सुखम् - 56&lt;/summary&gt;&#xA;&lt;p&gt;सर्वेषामनुकूलतया वेदनीयं सुखम्॥ ५५॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 56&lt;/summary&gt;&#xA;&lt;p&gt;सुखम्, अनुकूलता, अनुभवः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - सुखलक्षणम्&lt;/summary&gt;&#xA;&lt;p&gt;सुखं लक्षयति सर्वेषामिति। सुख्यहमित्याद्यनुव्यवसायगम्यं सुखत्वादिकमेव लक्षणम्। यथाश्रुतं तु स्वरूपकथनमिति द्रष्टव्यम्।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - पुरुषार्थाः&lt;/summary&gt;&#xA;&lt;p&gt;तर्कसंग्रहः&lt;br&gt;&#xA;सर्वेषामनुकूलतया वेदनीयं सुखम्। प्रतिकूलतया वेदनीयं दुःखम्। इच्छा कामः। क्रोधो द्वेष:। कृतिः प्रयत्नः। विहितकर्मजन्यो धर्मः। निषिद्धकर्मजन्योऽधर्मः। बुद्ध्यादयोऽष्टावात्ममात्रविशेषगुणाः। बुद्धीच्छाप्रयत्ना नित्या अनित्याश्च। नित्या ईश्वरस्य अनित्या जीवस्य। संस्कारस्त्रिविधः। वेगो भावना स्थितस्थापकश्चेति। वेगः पृथिव्यादि चतुष्टयमनोवृत्तिः। अनुभवजन्या स्मृतिहेतुर्भावना। आत्ममात्रवृत्तिः। अन्यथाकृतस्य पुनस्तदवस्थापादकः स्थितस्थापकः। कटादि पृथिवीमात्रवृत्तिः।&lt;br&gt;&#xA;आलोक- व्याख्या&lt;br&gt;&#xA;सर्वेषामित्यादि। अनुकूलत्वं स्वत इष्टत्वम्। एतच्चान्येच्छानधीनेच्छाविषयत्वम्। &amp;lsquo;सुखं मे भूयात्&amp;rsquo; इति हि सर्वोऽपि अपेक्षते। अपेक्षैवेच्छा। सुखसाधनेष्वपि धनादाविच्छायास्सत्त्वात्, इच्छाविषयत्वमात्रोक्तौ धनादावतिव्याप्तिः। अतोऽन्येच्छा-नधीनेच्छाविषयत्वमुक्तम्। सुखसाधनत्वादेव धनादाविच्छा, न तु स्वतो धने। ततश्चान्येच्छाधीनेच्छाविषयत्वमेव, न त्वन्येच्छानधीनेच्छाविषयत्वम्। अतश्च &amp;lsquo;सर्वेषाम्&amp;rsquo; इति पदमेतदर्थसूचकम्, न तु लक्षणे निवेश्यम्, प्रयोजनाभावात्। ननु लुब्धा धनं स्वतः पुरुषार्थं मन्यन्ते। अतस्तत्रातिव्याप्तिरिति चेत्, तत्रापि लुब्धानां धनदर्शनेन, स्मरणेन वान्तस्सुखं भवतीति, धनज्ञानमेव सुखम्, न तु धनमिति न दोषः। अत एवार्थस्यापि पुरुषार्थेषु गणना। ननु तर्हि सुखमनुकूलज्ञानमेवेति ज्ञानेऽन्तर्भाव्यमिति चेत्, न सुखेऽपि &amp;lsquo;वेदनीयम्&amp;rsquo; इति वेद्यत्वांशसत्त्वात्, ज्ञानसामान्यस्य पुरुषार्थत्वासंभवात्, सुखस्य तु पुरुषार्थत्वादतिरिक्तत्वस्यावश्यकत्वात्। न च मुमुक्षूणां सुखस्य त्याज्यत्वोक्तेः, तद्दृष्ट्यानुकूलत्वं मुक्तिसुखेऽतिव्याप्तमिति वाच्यम्, वैषयिकसुखस्यैव तेषां त्याज्यत्वोक्तेः, आत्मसुखस्य तेषामुपादेयत्वात्। सुखस्यैव तत्तद्व्यक्तिभेदेन भिन्नत्वात्, तत्तद्व्यक्तिदृष्ट्यैव सुखलक्षणस्य वक्तव्यत्वान्न दोषः। एवमेव &amp;lsquo;प्रतिकूलतया वेदनीयं दुःखम्&amp;rsquo; इत्यत्रापि सर्वेषामिति वर्तते। इतरत् सुखवदेव ज्ञेयम्।।&lt;br&gt;&#xA;केचित्तु सुखत्वदुःखत्वादिकं जातिविशेष इति तत्तज्जातिमत्त्वमेव सुखादीनां लक्षणमिति लाघवाद्वदन्ति। परन्तु तदा &amp;lsquo;वृद्धस्य तरुणी विषम्&amp;rsquo; इति न्यायात्, एकस्य सुखमन्यस्य दुःखं न स्यात्, जातिसाङ्कर्यप्रसङ्गात्। न हि घटोऽन्यं प्रति अघटः स्यादित्यादिकमन्यत्र द्रष्टव्यम्।।&lt;br&gt;&#xA;इच्छा काम इति व्याख्यानम्। अपेक्षितत्वप्रकारकज्ञानजन्यः, आत्मनः प्रयत्नं प्रति हेतुरिच्छा। &amp;lsquo;जानाति, इच्छति, यतते&amp;rsquo; इति हि क्रमः। क्रोधो द्वेष इति स्थूलदृष्ट्या। इच्छायाः प्रतिघाते कोप:, ततो द्वेष इति क्रमः। प्रतिकूलत्वज्ञानजन्य आत्मगुणो द्वेषः। एवं प्रयत्नोऽपि आत्मगुणः, प्रवृत्तिहेतुः। लोके प्रवृत्तेः क्रियात्वात्, आत्मनि विभौ क्रियाया असंभवात्, शरीरादिप्रवृत्तिहेतुभूतो गुणविशेषः प्रयत्नः। बुद्धीच्छाद्वेषप्रयत्नाः सविषयका गुणाः।&lt;br&gt;&#xA;विहितेत्यादि। आत्मगतो गुणविशेषो धर्मः। एवमधर्मोऽपि। कालान्तरभावि-सुखदुःखहेतुतया एतौ गुणौ सिद्धौ। यागादिक्रियायाः क्षणिकत्वात्, स्वर्गादिसुखहेतुत्वस्य शास्त्रसिद्धत्वादेतन्निर्वाहाय मध्ये द्वारतया कल्प्यमानो धर्मः। एवं गोहत्यादीनां कालान्तरे नरकादि दुःखकारणत्वनिर्वाहार्थमधर्मश्चावश्यकः। विहितत्वनिषिद्धत्वे शास्त्राधीने। एतावुभावेवादृष्टपदवाच्यौ कार्यसामान्यकारणभूतौ।&lt;br&gt;&#xA;टिप्पणी&lt;br&gt;&#xA;*विध्यर्थः- लिङ्लोट्तव्यत्प्रत्ययैर्विधिरभिधीयत इति सर्वविदितम्। विधेरर्थः कः ? गामानय इत्युक्ते हि कश्चित् कञ्चित् गवानयनरूपे कार्ये प्रेरयतीति प्रतीतेः प्रेरणैव विध्यर्थ इति स्पष्टम्। अथापि शास्त्रकारा बहुधा विप्रतिपद्यन्ते। नियोगो लिडर्थ इति जरन्मीमांसकाः। कार्यमेव लिङर्थ इति प्राभाकराः। भावनैवेति भाट्टाः। अपूर्वमिति नवीनाः। कृतिसाध्यत्वमेव स इति केचित्। इष्टसाधनत्वमेव स इत्यन्ये।&lt;br&gt;&#xA;इदमत्रावधेयम्- लोके स्वरसतया प्रतीयमानेष्वप्यर्थेषु एते पण्डिताः क्लिश्यन्ति, क्लेशयन्ति चेति कुतः ? इत्येव तटस्थाः जिज्ञासन्ते। तत्रेदमेवात्र मूलम्। एकैकशास्त्र (दर्शन)स्य प्रत्येकं क्षेत्रं भिन्नमेव। न्यायशास्त्रस्य क्षेत्रं लौकिकक्षेत्रमेव। अत एव न्यायसूत्रभाष्ययोरीश्वरानुमानादिकं न प्रदर्शितम्। अत एव प्रत्यक्षलक्षणमपि इन्द्रियार्थसन्निकर्षोत्पन्नम् इति विशेषितम्, ईश्वरप्रत्यक्षस्य लक्ष्यत्वमेव नास्तीत्येव गौतमस्याशयः। अत एव प्राचीने काले न्यायदर्शनस्य लोकायतम् इत्येव संज्ञाऽऽसीदित्यादिकमन्यत्र प्रदर्शितम्।&lt;br&gt;&#xA;एवञ्च नानाविधसंस्कारवतां चेतनानां बुद्धिभेदस्यानिवार्यतया, तत्तत्कक्ष्यानुरोधेन बुद्धेस्समन्वयस्य संपादनीयतया, शास्त्राणां कक्ष्या अपि भिद्येरन्। मूलस्तु एकतत्त्ववादः, तत्त्वद्वयवादः, त्रितत्त्ववाद इति त्रिविधं शास्त्रम्। एकतत्त्ववादी बौद्धानाम्। अद्वयवादी इति खलु बुद्धं निर्दिशति अमरसिंहः। निर्विशेषजीवतत्त्वमेकमङ्गीकृत्यैव सर्वं निर्वोढुं शक्यमिति सोऽमन्यत। तद्वदेव तत्स्थाने निर्विशेषब्रह्मैक्यवादोऽपि अनन्तरं प्रवृत्तः सर्वसमन्वयार्थमित्यपि प्रसिद्धम्। एवं सांख्याः, मीमांसकाश्च प्रकृतिपुरुषरूपतत्त्वद्वयवादिन इति प्रसिद्धमेव। सविशेषब्रह्मवादिनो वैदिकास्तु प्रकृतिः, जीवः, ईश्वरश्चेति तत्त्वत्रयवादिनः। भोक्ता भोग्यं प्ररितारं च मत्वा इति हि तत्त्वत्रयं वदति श्वेताश्वेतरश्रुतिः। इदं सर्वं साधककक्ष्याभेदेनैव। तत्तत्कक्ष्यायां तत्तत्सत्यमेवेत्यादिकं तत्त्वमुक्ताकलापव्याख्यायां सर्वङ्कषायां सत्यसिद्धौ च विस्तरेण प्रतिपादितम्।। प्रकृते न्यायशास्त्रं वैदिकं त्रितत्त्ववादमेवाङ्गीकरोति। वेदोपाङ्गत्वेन परिगणितश्च। अत एवेश्वरकृतो वेद इति वदति। अत एव चेश्वरप्रेरणैव लिङर्थ इत्यङ्गीकरोति। बलवदनिष्टाननुबन्धित्वकृतिसाध्यत्वज्ञानादिकं प्रेरणायाः पोषकतयोपकरोतीत्येव तत्त्वम्। अधिकमन्यत्र।&lt;br&gt;&#xA;सर्वं न्याय्यं युक्तिमत्त्वात् विदुषां किमशोभनम् इति वदन् भगवान् शुकः- केवलकलहप्रियाणामविदुषां पण्डितानां तु नैकमपि शास्त्रं मुक्तये कल्पते इत्युद्घोषयति। एवं तर्हि निर्णय एव कुत्रापि न शक्य इति तु न मन्तव्यम् मानवबुद्धीनां परस्परमत्यन्तविलक्षणत्वात्, तत्तत्कक्ष्यानुगुणमेव निर्णयः। अत एवोक्तम्-&lt;br&gt;&#xA;यो विद्यया यया युक्तस्तस्य सा दैवतं परम्।&lt;br&gt;&#xA;सैव पूज्यार्चनीया च सैव तस्योपकारिणी॥&lt;br&gt;&#xA;इत्येव परमं रहस्यम् अशक्तानामाप्तवाक्यमेव परमं प्रमाणम्। इत्याद्यन्यत्र विस्तरः।&lt;br&gt;&#xA;आलोक- व्याख्या&lt;br&gt;&#xA;ईश्वरस्य द्वेषादिगुणाभावात् ज्ञानेच्छायत्नेष्वेव नित्यानित्यविभागः। एतत् त्रयव्यतिरिक्तास्तु जीवगता अनित्या एव।।&lt;br&gt;&#xA;वेगः। ‘आद्यपतनासमवायिकारणं गुरुत्वम्&amp;rsquo; इति पूर्वमुक्ते लक्षणे, द्वितीयादिपतने वेगस्यापि कारणत्वं प्रदर्शितम्। अतश्च गुरुत्वादिभिन्नत्वे सति द्वितीयादिपतनासमवायिकारणत्वं वेगस्य लक्षणं ज्ञेयम्।&lt;br&gt;&#xA;भावनाख्यं संस्कारं निरूपयति- अनुभवेत्यादि। अनुभवजन्यत्वे सति स्मृतिहेतुत्वं भावनाया लक्षणम्। अनुभवजन्यत्वमात्रोक्तौ अनुभवध्वंसेऽतिव्याप्तिः। अतः स्मृतिहेतुत्वम्। स्मृतिहेतुत्वमात्रोक्तावात्मन्यतिव्याप्तिः, आत्मनस्समवायिकारणत्वात्। अतोऽनुभवजन्यत्वमुक्तम्। आत्मनो नित्यत्वान्नातिव्याप्तिः। ननु तर्हि जन्यत्वमात्रमलम्, तावतैवात्मनि अतिव्याप्तेः परिहारादिति चेत्, न तदा कार्यसामान्यं प्रत्यदृष्टस्य कारणत्वात्, तस्य च जन्यत्वस्य &amp;lsquo;विहितकर्मजन्यः&amp;rsquo; ‘निषिद्धकर्मजन्यः&amp;rsquo; इत्यनुपदमुक्तत्वात्, अदृष्टपदवाच्यधर्माधर्मयोरतिव्याप्तिः। अतोऽनुभवजन्यत्वमावश्यकम्।&lt;br&gt;&#xA;आत्ममात्रेति। जीवात्ममात्रवृत्तिरित्यर्थः। परमात्मा तु सदा सर्वं प्रत्यक्षत एव पश्यतीति, तस्य स्मृतिर्नास्ति। विस्तरस्त्वन्यत्र।।&lt;br&gt;&#xA;ननु पूर्वम् ‘संस्कारमात्रजन्यं ज्ञानं स्मृतिः&amp;rsquo; इति स्मृतेर्लक्षणमुक्तम्। इदानीं तु अनुभवजन्यत्वे सति स्मृतिहेतुत्वं भावनाख्यसंस्कारस्य लक्षणमुच्यते। एवं सति स्मृतिस्संस्कारजन्या, भावनाख्यसंस्कारस्तु स्मृतिहेतुरित्यन्योन्याश्रयदोष इति चेत्, न। अनुभवजन्यत्वे सति संस्कारत्वजातिमत्त्वमेव वा लघुलक्षणं बोध्यम्। इतरत्सर्वं स्वरूपकथनम्। संस्कारत्वजातिश्च स्मृतिजनकतावच्छेदकतया द्रव्यत्वादिवत्सिद्ध्यतीति युक्तम्।।&lt;br&gt;&#xA;अनुभवजन्या स्मृतिहेतु:&amp;rsquo; इत्यनेन भावनाख्यसंस्कारस्यानुभव-स्मृत्योर्मध्यवर्तित्वमुक्तं भवति। स्मृतिं प्रति पूर्वानुभवः कारणमिति सर्वसंप्रतिपन्नम्। न तावन्मात्रम्, अनुभवस्मृत्योः समानविषयत्वमपि संप्रतिपन्नम्। तावतानुभूतस्य सर्वस्यापि स्मरणनियमादर्शनात् अनुभवानधिकविषयत्वमेव समानविषयकत्वम्। अत्र च कारणमनुभवतारतम्यमेव। अत्रापि कारणं तत्तत्पुरुषबुद्धितारतम्यमेव। इदमेव ग्रहणधारणसामर्थ्यमित्युच्यते। ग्रहणं तादात्त्विकम्। धारणं संस्कारानुवृत्तिः। संस्कारानुवृत्तावपि कदाचित् स्मरणाभावोऽदृष्टाधीनः। अदृष्टमेव संस्कारोद्बोधकम्। एवं स्मृत्यनुभवयोर्मध्यवर्तित्वकथनात् संस्कारस्य द्वारत्वं सिद्ध्यति। क्षणिकानां क्रियारूपयागादीनां कालान्तरभाविस्वर्गादिकारणत्वनिर्वाहार्थं मध्ये धर्माधर्मयोः कल्पनवदेवाशुतरविनाशिनामनुभवानामपि स्मृतिकारणत्वनिर्वाहार्थं मध्ये संस्कारकल्पना। ननु तर्हि उद्बोधकतयाभिमतधर्माधर्मावेव मध्ये द्वारमास्ताम्, किमर्थमधिकगुणकल्पनेति चेत्, न। धर्माधर्मयोः फलनाश्यत्वात्, सकृत्स्मरणजननेनैव धर्माधर्मरूपसंस्कारक्षयापत्त्या पुनः कालान्तरे तत्स्मरणानुपपत्तेः। न च स्मृत्यैव पुनस्संस्कारान्तरोत्पत्त्या निर्वाहसंभवः। संस्कारस्यानुभवजन्यत्वनियमभंगप्रसङ्गात्। न चेष्टापत्तिः, पुनः पुनःस्मरणेन पूर्वसंस्कारस्यैव दार्ढ्यानुभवस्य वेदाध्ययनादावनुभवसिद्धत्वात्। पूर्वतनसंस्कारानुवृत्तेः स्पष्टमनुभवाच्च। अतो धर्माधर्माभ्यां नान्यथासिद्धिस्संस्कारस्येति संस्कारोऽत्यन्तमावश्यकः।&lt;/p&gt;</description>
    </item>
    <item>
      <title>57 दुःखम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/57_duHkham/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/57_duHkham/</guid>
      <description>&lt;details&gt;&lt;summary&gt;मूलम् - दुःखम् - 57&lt;/summary&gt;&#xA;&lt;p&gt;सर्वेषां प्रतिकूलतया वेदनीयं दुःखम्॥ ५६॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 57&lt;/summary&gt;&#xA;&lt;p&gt;दुःखम्, प्रतिकूलता, अनुभवः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;गोवर्धन-न्यायबोधिनी - दुःखम्&lt;/summary&gt;&#xA;&lt;p&gt;दुःखं निरूपयति। प्रतिकूलेति। अत्रापीतरद्वेषानधीनद्वेषविषयत्वमिति निष्कर्षः। द्वेषविषयत्वमात्रोक्तौ सर्पादावतिव्याप्तिस्तत्रापि द्वेषविषयत्वसत्त्वादतस्तत्रातिव्याप्तिवारणायेतरद्वेषानधीनेति द्वेषविशेषणम्। सर्पजन्यदुःखादौ द्वेषात्सर्पे द्वेष इति सर्पद्वेषस्य सर्पजन्यदुःखद्वेषजन्यत्वादन्यद्वेषाजन्यद्वेषविषयत्वरूपलक्षणस्य सर्पादौ नातिव्याप्तिः। फलेच्छा उपायेच्छां प्रति कारणम्। अतः फलेच्छावशादुपायेच्छा भवति। एवं फलद्वेषात् उपायद्वेषः।&lt;/p&gt;&#xA;&lt;/details&gt;</description>
    </item>
    <item>
      <title>58 इच्छा</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/58_ichChA/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/58_ichChA/</guid>
      <description>&lt;details&gt;&lt;summary&gt;मूलम् - इच्छा - 58&lt;/summary&gt;&#xA;&lt;p&gt;इच्छा कामः॥ ५७॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 58&lt;/summary&gt;&#xA;&lt;p&gt;इच्छा, कामः, मनोगुणः&lt;/p&gt;&#xA;&lt;/details&gt;</description>
    </item>
    <item>
      <title>59 द्वेषः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/59_dveShaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/59_dveShaH/</guid>
      <description>&lt;details&gt;&lt;summary&gt;मूलम् - द्वेषः - 59&lt;/summary&gt;&#xA;&lt;p&gt;क्रोधो द्वेषः॥ ५८॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 59&lt;/summary&gt;&#xA;&lt;p&gt;द्वेषः, क्रोधः, मनोगुणः&lt;/p&gt;&#xA;&lt;/details&gt;</description>
    </item>
    <item>
      <title>60 प्रयत्नः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/60_prayatnaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/60_prayatnaH/</guid>
      <description>&lt;details&gt;&lt;summary&gt;मूलम् - प्रयत्नः - 60&lt;/summary&gt;&#xA;&lt;p&gt;कृतिः प्रयत्नः॥ ५९॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 60&lt;/summary&gt;&#xA;&lt;p&gt;प्रयत्नः, कृतिः, मनोगुणः&lt;/p&gt;&#xA;&lt;/details&gt;</description>
    </item>
    <item>
      <title>61 धर्मः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/61_dharmaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/61_dharmaH/</guid>
      <description>&lt;details&gt;&lt;summary&gt;मूलम् - धर्मः - 61&lt;/summary&gt;&#xA;&lt;p&gt;विहितकर्मजन्यो धर्मः॥ ६०॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 61&lt;/summary&gt;&#xA;&lt;p&gt;धर्मः, कर्मजन्यः&lt;/p&gt;&#xA;&lt;/details&gt;</description>
    </item>
    <item>
      <title>62 अधर्मः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/62_adharmaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/62_adharmaH/</guid>
      <description>&lt;details&gt;&lt;summary&gt;मूलम् - अधर्मः - 62&lt;/summary&gt;&#xA;&lt;p&gt;निषिद्धकर्मजन्यस्त्वधर्मः॥ ६१॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 62&lt;/summary&gt;&#xA;&lt;p&gt;अधर्मः, कर्मजन्यः&lt;/p&gt;&#xA;&lt;/details&gt;</description>
    </item>
    <item>
      <title>63 आत्मविशेषगुणाः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/63_AtmavisheShaguNAH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/63_AtmavisheShaguNAH/</guid>
      <description>&lt;details&gt;&lt;summary&gt;मूलम् - आत्मविशेषगुणाः - 63&lt;/summary&gt;&#xA;&lt;p&gt;बुद्ध्यादयोऽष्टावात्ममात्रविशेषगुणाः॥ ६२॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 63&lt;/summary&gt;&#xA;&lt;p&gt;आत्मविशेषगुणाः, बुद्धिः, अष्टगुणाः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;गोवर्धन-न्यायबोधिनी - बुद्ध्यादयोऽष्टौ गुणाः&lt;/summary&gt;&#xA;&lt;p&gt;धर्माधर्मौ निरूपयति। विहितेत्यादिना। वेदविहितेत्यर्थः। निषिद्धेति। वेदनिषिद्धेत्यर्थः। बुद्ध्यादयोऽष्टाविति। बुद्धिसुखदुःखेच्छाद्वेषप्रयत्नधर्माधर्मा इत्यर्थः।&lt;/p&gt;&#xA;&lt;/details&gt;</description>
    </item>
    <item>
      <title>64 नित्यानित्यगुणौ</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/64_nityAnityaguNau/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/64_nityAnityaguNau/</guid>
      <description>&lt;details&gt;&lt;summary&gt;मूलम् - नित्यानित्यगुणौ - 64&lt;/summary&gt;&#xA;&lt;p&gt;बुद्धीच्छाप्रयत्ना द्विविधाः नित्या अनित्याश्च। नित्या ईश्वरस्यानित्या जीवस्य॥ ६३॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 64&lt;/summary&gt;&#xA;&lt;p&gt;बुद्धिः, इच्छा, प्रयत्नः, नित्यगुणाः, अनित्यगुणाः&lt;/p&gt;&#xA;&lt;/details&gt;</description>
    </item>
    <item>
      <title>65 संस्कारः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/65_saMskAraH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/65_saMskAraH/</guid>
      <description>&lt;details&gt;&lt;summary&gt;मूलम् - संस्कारः - 65&lt;/summary&gt;&#xA;&lt;p&gt;संस्कारस्त्रिविधः। वेगो भावना स्थितिस्थापकश्चेति। वेगः पृथिव्यादिचतुष्टयमनोवृत्तिः। अनुभवजन्या स्मृतिहेतुर्भावना। आत्ममात्रवृत्तिः। अन्यथा कृतस्य पुनस्तदवस्थापकः स्थितिस्थापकः कटादिपृथिवीवृत्तिः॥ ६४॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 65&lt;/summary&gt;&#xA;&lt;p&gt;संस्कारः, वेगः, भावना, स्थितिस्थापकः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - संस्कारविभागः&lt;/summary&gt;&#xA;&lt;p&gt;संस्कारं विभजते- संस्कार इति। संस्कारत्वजातिमान् संस्कारः। वेगस्याश्रयमाह- वेग इति। वेगत्वजातिमान् वेगः। भावनां लक्षयति- अनुभवेति। अनुभवध्वंसेऽतिव्याप्तिवारणाय स्मृतीति। आत्मादावतिव्याप्तिवारणायानुभवेति। स्मृतेरपि संस्कारजन्यत्वं नवीनैरुक्तम्। स्थितस्थापकं लक्षयति- अन्यथेति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - विशेषगुणत्वम्&lt;/summary&gt;&#xA;&lt;p&gt;संख्यादयोऽष्टौ नैमित्तिकद्रवत्ववेगस्थितस्थापकाः सामान्यगुणाः। अन्ये रूपादयो विशेषगुणाः। द्रव्यविभाजकोपाधिद्वयसमानाधिकरणवृत्तिजातिमद्गुणत्वं विशेषगुणत्वम्।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;गोवर्धन-न्यायबोधिनी - संस्कारः&lt;/summary&gt;&#xA;&lt;p&gt;संस्कारं विभजते। संस्कार इति। भावनां लक्षयति। अनुभवेति। अनुभवजन्यत्वे सति स्मृतिहेतुत्वं भावनाया लक्षणम्। अत्रानुभवजन्यत्वे सतीति विशेषणानुपादाने आत्ममनःसंयोगेऽतिव्याप्तिरात्ममनःसंयोगस्य ज्ञानमात्रं प्रत्यसमवायिकारणत्वेन स्मृतिं प्रत्यपि कारणत्वादतस्तदुपादानम्। आत्ममनःसंयोगस्यानुभवजन्यत्वाभावान्नातिव्याप्तिः। तावन्मात्रे कृतेऽनुभवध्वंसेऽतिव्याप्तिः। ध्वंसं प्रति स्वप्रतियोगिनः कारणत्वेनानुभवध्वंसस्याप्यनुभवजन्यत्वात्। अतः स्मृतिहेतुत्वोपादानम्। अनुभवध्वंसे स्मृतिहेतुत्वाभावान्नातिव्याप्तिः। नन्वत्र विशिष्टबुद्धिं प्रति विशेषणज्ञानस्य कारणता सकलतान्त्रिकमतसिद्धा। यथा दण्डविशिष्टबुद्धिं प्रति दण्डज्ञानं कारणम्। दण्डविशिष्टबुद्धिर्नाम दण्डप्रकारकज्ञानम्। तथा च दण्डप्रकारकबुद्धित्वावच्छिन्नं प्रति दण्डज्ञानत्वेन कारणत्वमित्यापतितम्। दण्डप्रकारकबुद्धिर्दण्डी पुरुष इत्याकारकबुद्धिस्तत्र दण्डज्ञानं कारणम्। न हि दण्डमजानानः पुमान् दण्डी पुरुष इति प्रत्येति। एवं च यत्रायं दण्ड इति प्रत्यक्षं जातं तदनन्तरं दण्डी पुरुष इत्याकारकप्रत्यक्षमुत्पन्नं तत्र दण्डी पुरुष इत्याकारकप्रत्यक्षेऽतिव्याप्तिः। तद्धि स्वाव्यवाहितपूर्वक्षणोत्पन्नदण्डज्ञानात्मकानुभवजन्यं जनिष्यमाणे दण्डी पुरुष इत्याकारकस्मरणे कारणं च स्मृतिं प्रत्यनुभवस्य कारणत्वात्। तथा चानुभवजन्यत्वे सति स्मृतिहेतुत्वरूपभावनालक्षणस्य यथोक्तदण्डी पुरुष इत्याकारकानुभवे विद्यमानत्वादतिव्याप्तिरिति चेत्। अत्र ब्रूमः। अनुभवजन्यत्वं अनुभवनिष्ठकारणतानिरूपितकार्यताश्रयत्वम्। तत्र कारणतायामनुभवत्वावच्छिन्नत्वं निवेश्यते। तथा चानुभवत्वावच्छिन्नकारणतानिरूपितकार्यताश्रयत्वमनुभवजन्यत्वमिति फलितम्। अतो नोक्तातिव्याप्तिः। तथा हि। दण्डप्रकारकबुद्धित्वावच्छिन्नकार्यतानिरूपितदण्डज्ञाननिष्ठा या कारणता तस्यां न दण्डानुभवत्वमवच्छेदकं दण्डानुभवात् दण्डस्मरणादपि दण्डप्रकारकबुद्धेरुत्पत्तेः। अतो दण्डप्रकारकबुद्धित्वावच्छिन्नं प्रत्यनुभवस्मरणसाधारणदण्डज्ञानत्वेनैव दण्डज्ञानस्य कारणतायाः स्वीकरणीयत्वेन दण्डज्ञानत्वस्यैव तदवच्छेदकत्वात्। तथा चानुभवत्वावच्छिन्नकारणतानिरूपितकार्यताश्रयत्वस्य यथोक्तप्रत्यक्षानुभवेऽभावान्नातिव्याप्तिः। भावनायां तु लक्षणमिदं वर्तते। तथा हि। अनुभवेनैव भावनाख्यसंस्कारोत्पत्या भावनात्वावच्छिन्नं प्रत्यनुभवस्यानुभवत्वेनैव कारणतया भावनात्वावच्छिन्नकार्यतानिरूपितानुभवनिष्ठा या कारणता तस्यामनुभवत्वमवच्छेदकम्। अतोऽनुभवत्वावच्छिन्नकारणतानिरूपितकार्यताश्रयत्वं भावनायां वर्तत इति नासंभवः। नन्वेवं स्मृतिहेतुत्वविशेषणवैयर्थ्यमापद्यते। तद्ध्यनुभवध्वंसेऽतिव्याप्तिवारणाय प्रागुपात्तम्। न हि यथोक्तानुभवजन्यत्वविवक्षायामनुभवध्वंसेऽतिव्याप्तिः प्रसज्यते। तथा हि। ध्वंसत्वावच्छिन्नं प्रति प्रतियोगिनः कारणत्वं प्रतियोगित्वेन रूपेण तत्तदध्वंसत्वावच्छिन्नं प्रति तत्तत्प्रतियोगिव्यक्तेस्तत्तद्व्यक्तित्वेन कारणत्वमित्येवं ध्वंसप्रतियोगिनोः कार्यकारणभावः। तथा च ध्वंसनिष्ठकार्यतानिरूपिता यानुभवनिष्ठा कारणता तस्यां प्रतियोगित्वमवच्छेदकं तत्तद्व्यक्तित्वं च। न त्वनुभवत्वमपीति सिद्धान्तात्। अन्यत्र दूषितत्वात्। तथा चानुभवत्वावच्छिन्नकारणतानिरूपितकार्यताश्रयत्वरूपानुभवजन्यत्वविरहेणैवातिव्याप्तिवारणसंभवात्कृतं स्मृतिहेतुत्वविशेषणेनेति चेन्न। स्मृतावतिव्याप्तिवारणायैव तद्विशेषणप्रवेशात्। तथा हि। स्मृतिं प्रत्यनुभव एव कारणं। न तु स्मृतिरप्यतो घटस्मृतित्वावच्छिन्नं प्रति घटानुभवस्य घटानुभवत्वेनैव कारणत्वम्। न तु घटज्ञानत्वेन। तथा च घटस्मृतिनिष्ठकार्यतानिरूपिता या घटानुभवनिष्ठा कारणता तस्यां घटानुभवत्वं अवच्छेदकम्। तेन अनुभवत्वावच्छिन्नकारणतानिरूपितकार्यताश्रयत्वस्य स्मृतौ विद्यमानत्वादतिव्याप्तिवारणाय स्मृतिहेतुत्वं उक्तम्। न हि स्मृतिः स्मृतिहेतुः। अतः न तत्रातिव्याप्तिरित्यलं पल्लवतल्लजकल्पानल्पजल्पनेन।&lt;/p&gt;</description>
    </item>
    <item>
      <title>66 कर्म</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/66_karma/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/66_karma/</guid>
      <description>&lt;details&gt;&lt;summary&gt;मूलम् - कर्म - 66&lt;/summary&gt;&#xA;&lt;p&gt;चलनात्मकं कर्म। ऊर्ध्वदेशसंयोगहेतुरुत्क्षेपणम्। अधोदेशसंयोगहेतुरपक्षेपणम्। शरीरसंनिकृष्टसंयोगहेतुराकुञ्चनम्। विप्रकृष्टसंयोगहेतुः प्रसारणम्। अन्यत्सर्वं गमनम्। पृथिव्यादिचतुष्टयमनोमात्रवृत्ति॥ ६५॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 66&lt;/summary&gt;&#xA;&lt;p&gt;कर्म, उत्क्षेपणम्, अपक्षेपणम्, आकुञ्चनम्, प्रसारणम्, गमनम्&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - कर्मलक्षणम्&lt;/summary&gt;&#xA;&lt;p&gt;कर्मणो लक्षणमाह- चलनेति। उत्क्षेपणादीनां कार्यभेदमाह- ऊर्ध्वेति। शरीरेति। वक्रतासंपादकमाकुञ्चनम्। ऋजुतासंपादकं प्रसारणमित्यर्थः।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - कर्म&lt;/summary&gt;&#xA;&lt;p&gt;तर्कसंग्रहः&lt;br&gt;&#xA;चलनात्मकं कर्म। ऊर्ध्वदेशसंयोगहेतुः उत्क्षेपणम्। अधोदेशसंयोगहेतुरपक्षेपणम्। शरीरसंनिकृष्टसंयोगहेतुराकुञ्चनम्। विप्रकृष्टसंयोगहेतुः प्रसारणम्। अन्यत्सर्वं गमनम्।&lt;br&gt;&#xA;आलोक- व्याख्या&lt;br&gt;&#xA;चलनात्मकमिति। &amp;lsquo;चलति&amp;rsquo; इतिप्रतीतिसिद्धक्रियात्वरूपजातिमत्त्वं कर्मणो लक्षणम् इत्यर्थः। चलने जाते, पूर्वदेशाद्वस्तुनो विभागः। तेन पूर्वसंयोगनाशः। तत उत्तरदेशसंयोगोत्पत्तिरिति क्रमोऽवर्जनीयः। अतः सर्वापि क्रिया क्षणचतुष्टयमात्रावस्थायिनी। अधिककालानुवृत्तिव्यवहारस्तु क्रियान्तरोत्पत्तिवशादिति ज्ञेयम्।&lt;/p&gt;</description>
    </item>
    <item>
      <title>67 सामान्यम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/67_sAmAnyam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/67_sAmAnyam/</guid>
      <description>&lt;details&gt;&lt;summary&gt;मूलम् - सामान्यम् - 67&lt;/summary&gt;&#xA;&lt;p&gt;नित्यमेकमनेकानुगतं सामान्यम्। द्रव्यगुणकर्मवृत्ति। तद्द्विविधं परापरभेदात्। परं सत्ता। अपरं द्रव्यत्वादि॥ ६६॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 67&lt;/summary&gt;&#xA;&lt;p&gt;सामान्यः, द्विविधसामान्यः, सत्ता, द्रव्यत्वम्&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - सामान्यलक्षणम्&lt;/summary&gt;&#xA;&lt;p&gt;सामान्यं लक्षयति- नित्यमिति। संयोगादावतिव्याप्तिवारणाय नित्यमिति। जलपरमाणुगतरूपेऽतिव्याप्तिवारणाय एकेति। परमाणुपरिमाणादावतिव्याप्तिवारणायानेकेति। अनुगतत्वं समवेतत्वम्। तेन नाभावादावतिव्याप्तिः।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - साधर्म्यवैधर्म्यम्&lt;/summary&gt;&#xA;&lt;p&gt;साधर्म्यवैधर्म्ये&lt;br&gt;&#xA;&amp;ldquo;धर्मविशेषप्रसूतात् द्रव्यगुणकर्मसामान्यविशेषसमवायानां पदार्थानां साधर्म्यवैधर्म्याभ्यां तत्त्वज्ञानान्निःश्रेयसम्” इति महर्षिः कणादः। साधर्म्यज्ञानं भ्रमहेतुः। वैधर्म्यज्ञानं तन्निवृत्तिहेतुः। सर्वमिदं अन्ते आत्मस्वरूपस्य विविक्तस्य परिचये पर्यवस्यति। एतदभ्यासरूपमिदं साधर्म्यवैधर्म्यज्ञानमिति भावः। समानो धर्मः येषाम्, ते सधर्माणः। तेषां भावः साधर्म्यम्। साधारणो धर्म इत्यर्थः। एवं विरुद्धो धर्मो येषाम्, ते विधर्माणः। तेषां भावः वैधर्म्यम्, तत्रावर्तमानो धर्म इत्यर्थः। सप्तानामपि पदार्थानां ज्ञेयत्वम्, वाच्यत्वम्, पदार्थत्वमित्यादिकं साधर्म्यम्। ज्ञेयत्वं ज्ञानविषयत्वम्। एतच्च सर्वपदार्थसाधारणो धर्मः। येन केन प्रकारेण, यस्य कस्यचित् यदा कदाचित् ज्ञेयाः स्युरेव सर्वे पदार्थाः। अत एव ज्ञेयत्वं केवलान्वयि। एकदैव एकपुरुषीयज्ञानविषयत्वे सत्येव ज्ञानविषयत्वं स्यादिति न भ्रमितव्यम्। यदा कदाचित् यस्य कस्यचित् ज्ञानविषयताया अपि तथात्वात्। अथवा ईश्वरीयज्ञानविषयतामादायापि समन्वयात्। ईश्वरो हि सदा सर्वज्ञो वैदिकानाम्। तावता अस्मदीयज्ञानविषयताऽपि न वार्यते। ज्ञानपदं चात्र प्रमापरम्, गुणादिपदानां सद्गुणपरत्ववदौत्सर्गिकमिदम्। एवं वाच्यत्वमपि केवलान्वयि। एवं पदार्थत्वादिकमपि। वाच्यत्वम् अभिधेयत्वं च समानम्।&lt;br&gt;&#xA;द्रव्यादीनां षण्णां भावत्वं साधर्म्यम्। तच्च अभावविलक्षणत्वम् - अस्तीति प्रतीति विषयत्वम्। अभावो हि नास्तीतिप्रतीतिविषयः। समवाय - एकार्थसमवायान्यतरसंबन्धेन सत्तावत्त्वमिति केचित्। एकस्मिन् वस्तुनि उभयोरपि समवायेन सत्त्वमेव एकार्थसमवायः। द्रव्यगुणकर्मसु हि समवायसंबन्धेन सत्ताजातिः वर्तते, तत्रैव च समवायसंबन्धेन सामान्यं, विशेषः, समवायोऽपि वर्तते। यद्यपि समवायस्य स्वरूपं सम्बन्धः, अथापि समवायस्य स्वरूपं समवाय एव। अतो नानुपपत्तिः।।&lt;br&gt;&#xA;द्रव्यादीनां पञ्चानाम् अनेकत्वं समवायित्वं च साधर्म्यम्। षष्ठः पदार्थस्समवायस्त्वेक एव। अतः पञ्चसु समन्वयः। यद्यपि अनेकत्वम् अभावेऽप्यस्ति, तथापि भावत्वे सतीति विशेषणान्न दोषः।&lt;br&gt;&#xA;द्रव्यादीनां चतुर्णां समवेतसमवेतवृत्तिधर्मत्वम्। विशेषा हि नित्यद्रव्यमात्रवृत्तयः। गुणादयस्त्रयोऽनित्यद्रव्येष्वपि वर्तन्ते। द्रव्यत्वं स्वावयवकपालसमवेते घटादौ वर्तते। घटादौ द्रव्यत्वं वर्तते। अतो द्रव्यं समवेतसमवेतवृत्ति भवति। गुणत्वादिकं तु तादृशद्रव्यसमवेते गुणादौ वर्तन्त इति समन्वयः।&lt;br&gt;&#xA;द्रव्यादीनां त्रयाणां सत्ताजातिमत्त्वं साधर्म्यं प्रसिद्धमेव। कार्यसामान्यं प्रति द्रव्यं समवायिकारणम्। गुणकर्मणी त्वसमवायिकारणे। तथा च कार्यसामान्यं प्रति द्रव्यादित्रितयमेव कारणं भवति। तादृशकारणत्वस्य त्रिष्वेव वर्तमानत्वात्, तदवच्छेदकतयानुगतायाः सत्ताजातेः सिद्धिः।&lt;br&gt;&#xA;द्रव्यगुणयोः द्वयोः नित्यानित्यवृत्तिपदार्थविभाजकधर्मवत्त्वं साधर्म्यम्। कर्मत्वं त्वनित्यमात्रवृत्ति। सामान्यत्वादिकं तु नित्यमात्रवृत्ति। द्रव्यत्वगुणत्वे तु नित्येषु परमाण्वादिषु, तद्गतगुणेष्वपि यथासंख्यं वर्तते। तथैव अनित्येषु घटपटादिषु, तद्गतगुणेष्वपि वर्तत एव। अभावत्वस्यापि अनित्यप्रागभावे, नित्येऽत्यन्ताभावे च सत्त्वादव्याप्तिवारणाय भावत्वे सतीत्यपि विशेष्यताम्।&lt;br&gt;&#xA;एवम्, गुणादीनां निर्गुणत्वं निष्क्रियत्वं च साधर्म्यम्। गुणवत्त्वं क्रियावत्त्वं वा नवद्रव्याणां साधर्म्यं चेत्, तदेव इतरेषां वैधर्म्यं भवति। यदुक्तं यस्य साधर्म्यं वैधर्म्यमितरस्य तत् इति हि नियमः।&lt;br&gt;&#xA;सामान्यादीनां जातिशून्यत्वं साधर्म्यम्, सत्ताजातेः, द्रव्यत्वगुणत्वकर्मत्वानां च यथासंख्यं त्रिष्वेव वर्तमानत्वात्।&lt;br&gt;&#xA;पारिमाण्डल्यभिन्नानां कारणत्वं साधर्म्यम्। पारिमाण्डल्यं परमाणुपरिमाणम्। तद्भिन्नानां सर्वेषां यत्र कुत्रचित् कारणत्वं वर्तत इति तत् तेषां साधर्म्यमित्यर्थः। परमाणुपरिमाणं हि न कुत्रापि कार्ये कारणमित्यर्थः। न चावयविपरिमाणं प्रत्यवयवपरिमाणस्य कारणत्वनियमात् द्व्यणुकपरिमाणं प्रति परमाणुपरिमाणस्य कारणत्वेन, कथं कुत्रापि तत् न कारणमिति शङ्क्यम्, एवं सति परमाणुजन्यं द्व्यणुकम् अणुतरं भवेत्। यथा महत्कपालद्वयजन्यो घटो महत्तरो भवति, तथैव अणुजन्यः अणुतर एव भवेत्।&lt;br&gt;&#xA;लोके हि धनवान् कश्चित् दशसहस्ररूप्यकाधिपतिश्चेत्, धनवत्तरस्त- तोऽप्यधिकविंशतिसहस्राधिपतिर्भवेत्। धनवत्तमस्तु त्रिंशत्सहस्राधिपतिर्भवेत्। एवं दरिद्रः कश्चित् दशरूप्यकवान् यदि भवति, तदा दरिद्रतरः पञ्चरूप्यकवान् भवेत्, न तु विंशतिरूप्यकवान्। दरिद्रतमस्तु रूप्यकत्र्यवान् एव भवेत्। अतः तरप्तमप्प्रत्ययार्थः तत्तत्कक्ष्यानुरोधेनैव लोके व्यवह्रियते। एवमेव प्रकृते महत्परिमाणवान् कश्चित् घटश्चेत् ततोऽपि महत्तरमहत्तमपरिमाणवन्तोऽन्ये घटादयोऽधिकपरिमाणवन्त एव भवेयुः। अतश्च अण्वपेक्षया अणुतरस्तु न्यूनपरिमाणवानेव भवेत्। अणुतमस्तु ततोऽपि न्यूनपरिमाणवानेव। एतेन परमाणुगतमणुपरिमाणम् द्व्यणुकपरिमाणं प्रति न कारणम्, किन्तु तद्गतसंख्यैव। एवं त्र्यणुकपरिमाणं प्रति द्व्यणुकत्रयगता संख्यैव कारणम्,अत एव द्व्यणुकत्रयजन्यस्त्र्यणुको महान् भवति, त्र्यणुकस्य महत्परिमाणवत्त्वात्, प्रत्यक्षं प्रति महत्त्वस्य कारणत्त्वात्। अन्यथा द्व्यणुकमणुतरं त्र्यणुकं चाणुतमम् इत्येव वक्तव्यं भवेत्।&lt;br&gt;&#xA;न चाणुतर-अणुतमादिशब्दानां तथात्वेऽपि प्रत्यक्षदृष्ट्या अवयवगतपरिमाणमेव किल अवयविपरिमाणं प्रति कारणं दृश्यते इति शङ्क्यम्, वस्तुतत्त्वनिर्णयः खलु व्यवहाराधीनः। व्यवहारश्च शब्दाधीनः। शब्दानां शक्तिग्रहणं हि व्यवहारादेवेति शक्तिग्रहं व्याकरणोपमानकोशाप्तवाक्याद् व्यवहारतश्च इत्यादौ निरूपितम्। पदार्थो नाम पदस्यार्थः, इदञ्च लोकव्यवहारसिद्धम्। लोकव्यवहारदृष्ट्या अणोरणुतरः पूर्वोक्तरीत्यैव वक्तव्यः। न्यायशास्त्रं हि लोकव्यवहारसिद्धपदार्थनिरूपणपरम्। अत एवेदमेव दर्शनं लोकायतपदवाच्यमासीत् पूर्वम्। चार्वाकमतं तु केवलनवीनपण्डित परिकल्पितम्। यतः- अतिप्राचीने प्रसिद्धे चाणक्यविरचिते अर्थशास्त्रे सनत्कुमारसंहितायां च सांख्यम्, योगः, लोकायतञ्च इत्यान्वीक्षिकी त्रिविधा इति दृश्यते। आन्वीक्षिकीति न्यायशास्त्रमिति न्यायभाष्ये अभिहितम्। प्रतीतिशरणाः नैयायिकाः, प्रयोगशरणाः वैयाकरणाः इति हि प्रसिद्धम्। ईश्वरानुमानादिकं तु वेदान्तिसुहृदां नैयायिकानामेव, न तु न्यायशास्त्रान्तर्गतम्। अत एव न्यायसूत्रभाष्ययोर्न कुत्रापि ईश्वरविषयको विचारो दृश्यते। ईश्वरविचारो वेदान्तशास्त्र एवेति तयोराशयः। अत एव च इन्द्रियार्थसन्निकर्षोत्पन्नम् इति प्रत्यक्षलक्षणविशेषणम्। न हि ईश्वरप्रत्यक्षम् इन्द्रियार्थसन्निकर्षजन्यम्, तस्य नित्यत्वात्। अतो लोकायतपदं न्यायशास्त्रपरमेव।&lt;br&gt;&#xA;न तावन्मात्रम्, चार्वाकदर्शनं हि प्रत्यक्षैकप्रमाणवादीत्युच्यते। एवं सति किण्वादिभ्यो मदशक्तिवत् भूतानामेव चैतन्यं केन प्रमाणेन गृह्येत ? न हि चैतन्यमैन्द्रियकम्। नापि मानसम्, इन्द्रियाणां सर्वेषामपि अतीन्द्रियत्वेन तैः तेषामङ्गीकारासंभवात्। अतञ्चार्वाकदर्शनमिति संपूर्णमेकं दर्शनमेव वस्तुतो नास्त्येवेत्यादिकं तत्त्वमुक्ताकलापस्य सर्वाङ्कषाव्याख्यायां विस्तरेण निरूपितम्॥&lt;br&gt;&#xA;अतश्च अणुपरिमाणं न कुत्रापि कारणम्। एवञ्च पारिमाण्डल्यपदं द्व्यणुकपरिमाणस्याप्युपलक्षकम्। परमाणुपरिमाणं द्व्यणुकपरिमाणं च न कुत्रापि कारणमिति भावः। एवं पारिमाण्डल्यपदं परममहत्परिमाणस्य, अतीन्द्रियपदार्थवृत्तिसामान्यस्य, विशेषाख्यपदार्थस्य चोपलक्षकमिति विश्वनाथो न्यायपञ्चाननः। तेषामपि कुत्रापि कारणत्वाभावादित्यर्थः। आकाशादिगतं विभुपरिमाणं हि नान्यस्य परिमाणस्य जनकम्, विभुत्वापेक्षयाधिकपरिमाणस्याभावात्। एवम् ऐन्द्रियकस्थूलवस्तुगतं घटत्वादिरूपं सामान्यं तु तत्तत्प्रत्यक्षनिमित्तकारणं भवति, प्रत्यक्षं प्रति विषयस्य निमित्तकारणत्वात्। अतीन्द्रियपदार्थवृत्तिसामान्यस्य तु इन्द्रियजन्यज्ञानं प्रति न कारणत्वम्, तदविषयत्वात्। एवं नित्यद्रव्यवृत्तयो विशेषाख्याः पदार्था अपि न कुत्रापि कारणानि भवन्तीत्याशयः। तथा च परमाणुपरिमाण-द्व्यणुकपरिमाण-विभुपरिमाण- अतीन्द्रियसामान्य-विशेषभिन्नानां सर्वेषां कारणत्वं साधर्म्यमित्यर्थः।&lt;br&gt;&#xA;ननु योगिनो हि तपः प्रभावविशेषादतीन्द्रियाण्यपि वस्तूनि साक्षात्कुर्वन्तीति प्रसिद्धम्। प्रत्यक्षे च विषयस्य कारणत्वं लोकसिद्धम्। एवञ्चातीन्द्रियं परमाणुपरिमाणम्, द्व्यणुकपरिमाणञ्च तद्विषयकयोगिप्रत्यक्षे कारणं भवत्येव। एवमतीन्द्रिय- सामान्यविषयकयोगिप्रत्यक्षे अतीन्द्रियसामान्यमपि कारणं भवेदेव। एवमेव विशेषविषयकयोगिप्रत्यक्षे विशेषाः कारणम्। तथा च सर्वेषामपि कुत्रचित् कारणत्वात्, प्रमेयत्वादिवत् कारणत्वमपि केवलान्वयिधर्मः। एवम् अणुत्वेन निखिलाणूनामुपस्थितौ अणुत्वाद्यतीन्द्रियसामान्यस्यापि कारणत्वमागतम्। एवम्, एषः परमाणुः तत्परमाणुभिन्नः, एतद्विशेषात् इति परमाणूनां परस्परभेदसाधकानुमाने विशेषस्य लिङ्गविधया कारणत्वात्, विशेषाणामपि कारणत्वमनिवार्यम्। तथा च तद्भिन्नानां कारणत्वं साधर्म्यमित्ययुक्तम् कारणत्वस्य पूर्वोक्तरीत्या केवलान्वयिधर्मत्वात् इति चेत्, न उक्तसर्वस्यापि प्राचीनमते एव स्वीकारात्। नवीनानां मते तु, लिङ्गज्ञानमेवानुमितिकरणम्, न तु लिङ्गम्। सामान्यज्ञानमेव प्रत्यासत्तिः, न तु सामान्यम् इत्यङ्गीकारात् नानुपपत्तिः। एवम् अस्मदादि प्रत्यक्ष एव विषयः कारणं, न तु योगिप्रत्यक्षे। अतीतानागतवस्तून्यपि योगिनः पश्यन्तीति कथनात्, अतीतानागतानां वस्तूनामिदानीमभावात् कथमेषां कारणत्वम्। ननु विषयाभावेऽपि कथं ते पश्यन्तीति चेत्, योगजन्यादृष्टविशेषवशादेवेति योगशास्त्रादवगम्यते। अतो नास्ति तेषां कारणत्वमिति, कारणत्वं न केवलान्वयिधर्म इति न कश्चन दोषः।&lt;br&gt;&#xA;ननु एवमपि महत्त्वं हि त्र्यणुकादारभ्य द्रव्यप्रत्यक्षे कारणं सम्मतम्। अतः आत्मविषयकमानसप्रत्यक्षे आत्मगतं परममहत्परिमाणं कारणं वाच्यम्। एवञ्च विभुपरिमाणस्य कुत्रापि न कारणत्वमिति कथमुच्यत इति चेत्; आत्मप्रत्यक्षस्य योगजधर्मप्रभावाधीनत्वेन अत्यन्तमलौकिकत्वात्, तत्र घटादिदृष्टान्तेन आत्मगतमहत्त्वस्य कारणत्वे, तेनैव न्यायेन आत्मप्रत्यक्षे आलोकोऽपि कारणं वक्तव्यं भवेत् इत्यलं शास्त्रान्तरविचारेण। आकाशशरीरिणामव्याप्यवृत्तिक्षणिको विशेषगुण इष्यते इति कारिकावली। अव्याप्यवृत्तिविशेषगुणवत्त्वम्, क्षणिकविशेषगुणवत्त्वं च आकाशात्मनोः साधर्म्यम् इत्यर्थः। आकाशे विशेषगुणः शब्द एक एव। आत्मनां विशेषगुणाश्च बुद्धिसुखदुःखेच्छाद्वेषप्रयत्नादृष्टभावनाख्यसंस्काराः। शब्दश्च आकाशे अव्याप्यवृत्तिः। अव्याप्यवृत्तित्वं नाम स्वात्यन्ताभावसमानाधिकरणत्वम्। स्वं शब्दः। तदत्यन्ताभावः शब्दात्यन्ताभावः। विभावाकाशे शब्दः एकदेशावच्छेदेनैव जायते, न तु सर्वत्र। तथैवानुभवात्। अतश्च शब्दः स्वात्यन्ताभावाधिकरण एव वर्तते। अतः शब्दः स्वात्यन्ताभावसमानाधिकरणः। एवमात्मनि विभौ विशेषगुणा बुद्ध्यादयः शरीरावच्छेदेनैव जायन्ते, तथैवानुभवात्। अतोऽव्याप्यवृत्तिविशेषगुणवत्त्वमुभयोस्समानम्॥&lt;br&gt;&#xA;एवं क्षणिकविशेषगुणवत्त्वं च तयोस्समानम्। क्षणिकत्वं च न बौद्धादिवत् एकक्षणमात्रवृत्तित्वम्, क्षणिकवादस्य निराकृतत्वात्। किन्तु द्विक्षणवृत्तित्वम्। शब्दो हि आकाशे जातो विशेषगुणो वीचीतरङ्गन्यायेन (तरङ्गात्तरङ्गोत्पत्तिवत्) श्रोत्रदेशं प्राप्तः श्रोत्रेन्द्रियेण गृह्यते। अतः उत्पन्नः शब्दः शब्दान्तरमुत्पाद्य स्वयं नश्यति, शब्द द्वयाश्रवणात्। अतश्शब्दस्य द्विक्षणवृत्तित्वमावश्यकम्। प्रथमक्षणे उत्पन्नः, द्वितीयक्षणे शब्दान्तरमुत्पाद्य नश्यति। अतः सिद्धान्ते क्षणिकत्वं द्विक्षणवृत्तित्वमेव, नैकक्षणवृत्तित्वम्। एवञ्च क्षणिकविशेषगुणवत्त्वम् आकाशस्य सिद्धम्। एवमात्मनि जाता बुद्ध्यादयोऽपेक्षाबुद्धिव्यतिरिक्ता विशेषगुणा द्विक्षणमात्रावस्थायिन एव। प्रतिक्षणमिन्द्रियविषयसंयोगस्य नानाविधेषु जायमानत्वात्, ज्ञानान्यपि अनेकविषयाणि जायन्ते। तानि सर्वाण्यपि न स्थिराणि, अननुभवात्। युगपज्ज्ञानद्वयोत्पत्तेरसंभवात्। अतो ज्ञानान्यपि द्विक्षणमात्रावस्थायीति। धारावाहिकज्ञानानां किञ्चित् कालानुवृत्तिश्च, ज्ञानात् ज्ञानान्तरोत्पत्यैव समर्थनीया। अतञ्च क्षणिकविशेषगुणवत्त्वमात्मनां सिद्धम्। संख्यादिसामान्यगुणानाम् आत्मसु आकाशे च नित्यत्वात्, विशेषगुणेत्यभिहितम्। आत्मगुणबुद्धिप्रभेदरूपाया अपेक्षाबुद्धेस्तु त्रिक्षणवृत्तित्वमावश्यकम्। द्वित्वादयः किल संख्या अपेक्षाबुद्धिजाः। अयमेकः, अयमेकः इति गणनरूपा बुद्धिरेव, तत्तत्पुरुषापेक्षया तत्तद्वस्त्वपेक्षयैव च जायमानत्वात्, अपेक्षाबुद्धिरित्युच्यते। तया तत्तद्वस्तुद्वये द्वित्वोत्पत्तिः। ततो द्वित्वत्वनिर्विकल्पकम्। ततो द्वित्वसविकल्पकम् इति तृतीयक्षण एव द्वित्वानुभवात्, तावत्पर्यन्तमपेक्षाबुद्धिः वर्तत एव। अपेक्षाबुद्धिनाशे च द्वित्वादिकमपि नश्यति। अतस्तद्भिन्ना बुद्धय एव द्विक्षणावस्थायिन्यः, अपेक्षाबुद्धेः त्रिक्षणावस्थायित्वेऽपि इतरबुद्धेः द्विक्षणमात्रस्थायित्वात्। एवं सुखादीनामात्मविशेषगुणानाम्, आकाशविशेषगुणस्य शब्दस्य च द्विक्षणवृत्तित्वरूपं क्षणिकत्वं साधारणम्। अतश्च क्षणिकविशेषगुणवत्त्वम्, अव्याप्यवृत्तिविशेषगुणवत्त्वं च आकाशात्मनोः साधर्म्यम्। संख्यापरिमाणादिसामान्य-गुणानां नित्यद्रव्यवृत्तीनां नित्यत्वात्, विशेषपदं गुणविशेषणम्।&lt;br&gt;&#xA;समवायिकारणत्वं नवानां द्रव्याणां साधर्म्यम्। कालदिशोः विद्यमानसंख्यादिगुणानां नित्यत्वेन तन्निरूपितसमवायिकारणत्वस्य कालादिष्वसंभवेऽपि, विभुद्वयसंयोगाभावेऽपि घटादिमूर्तद्रव्याणां तैः साकं संयोगस्योभयवृत्तित्वेन घटादिनाशे तादृशसंयोगस्यापि नाशात् तस्यानित्यत्वेन तन्निरूपितं समवायिकारणत्वम् अक्षतमेव।&lt;br&gt;&#xA;विभुद्वयसंयोगाभावे मानाभावात् विभुद्वयसंयोगे विरोधो नास्तीति नव्याः। अप्राप्तयोस्तु या प्राप्तिः सैव संयोग ईरितः इति संयोगस्य विभागपूर्वकत्वनियमात्, विभुद्वयस्य विभागासंभवात् तयोः संयोगोऽपि न संभवत्येव। संयोगस्य नित्यत्वे समवायोऽन्यथासिद्धो भवेत्। न च द्रव्ययोरेव संयोगात्, गुणगुणिनोरतथात्वेन न संयोगस्तयोः संबन्धो भवितुमर्हतीति वाच्यम्, संयोगस्य नित्यत्वेनैव सिद्धौ समवायस्यातिरिक्तकल्पने गौरवात्, द्रव्ययोरेव संयोगः इति नियमस्याप्यनावश्यकत्वात्। एवं धर्मिकल्पनातो वरं धर्मकल्पना इति न्यायेन समवायासिद्धौ, क्रमेण भिक्षुपादप्रसरणन्यायेनेदं शास्त्रमेव न शिष्येत। तत्तत्पण्डितैः स्वेच्छया तत्तत्पदार्थकल्पने, अन्ते बौद्धन्यायस्यापि प्रामाण्यापत्त्या, व्यासयाज्ञवल्क्यादिसंमतं न्यायविस्तरशास्त्रं लुप्येत। इष्टापत्तौ, वैदिकत्वमेव न स्यात्। तत्रापि इष्टापत्तौ नास्तिक्यमपि दुर्निवारं स्यात्। तथा च उच्छृङ्खलानां नवीनानां वचनानि नोपादेयान्येव॥&lt;br&gt;&#xA;वस्तुतस्तु सुसूक्ष्मपरिशीलने प्राचीनानां प्रक्रियैव साधीयसी, क्षेमकरी च जीवानामित्यादिकमन्यत्र विस्तरेण द्रष्टव्यम्। अत एव न्यायवैशेषिकयोः समानतन्त्रत्वेऽपि नैकशास्त्र्यं प्रामाणिकम्। अत एव षोडशपदार्थानां सप्तस्वेव अन्तर्भाव इत्यादिकमपि अप्रामाणिकमेव। सप्तानां पदार्थत्वेऽपि षोडशानां पदार्थत्वाभावात्, न्यायसूत्रे तेषां तत्त्वपदेनैव निर्देशात्।&lt;br&gt;&#xA;एवञ्च समवायिकारणत्वं नवद्रव्याणां समानम्। एवमेव गुणकर्मणोः असमवायिकारणत्वमेव साधर्म्यम्। न च केषाञ्चित् गुणानां कुत्रचित् असमवायिकारणत्वेऽपि आत्मविशेषगुणादीनां कुत्रापि असमवायिकारणत्वाभावात् कथं गुणकर्मणोः असमवायिकारणत्वं संभवतीति वाच्यम्, असमवायिकारणं चेत् गुणविशेषरूपमेव भवेत् इत्येव व्याप्तेरभिमतत्वेन, गुणकर्मभिन्नानाम् असमवायिकारणत्वं वैधर्म्यमित्यत्रैव तात्पर्यात् अथवा जातिघटिततया लक्षणकरणेन न दोषः।&lt;br&gt;&#xA;नित्यद्रव्यातिरिक्तानाम् आश्रितत्वं साधर्म्यम्। ननु किं नाम आश्रितत्वम् ? न तावत् साधारत्वम्, नित्यानामपि कालदिगाधारवत्त्वेन तथात्वात्। तथाहि- सर्वाधारः कालः इति हि प्रसिद्धं किल। अत्र काल इति दिशोऽप्युपलक्षकम्। एवमेव कालेश्वरादृष्टादीनां साधारणकारणत्वम् इत्यत्र हि आदिपदेन दिशो ग्रहणमिति मर्मज्ञा एव जानन्ति। नित्यानां कालानधीनत्वेऽपि कालसंबन्धित्वरूपं सत्त्वं तु वर्तत एव। सदातनत्वं हि नित्यत्वम्। सदा इति काल एव ह्युच्यते। यथा अनित्याः पदार्थाः तत्तद्देशकालसंबन्धिनः, तथैव नित्या अपि सर्वदेशकालसंबन्धिनः। अत एव ब्रह्मणोऽपि नित्यं विभुम् इति निर्देशोपपत्तिः। नित्यमिति सर्वकालसंबन्धः, विभुमिति सर्वदेशसंबन्धः। अन्यथा ब्रह्म शशशृङ्गवत् तुच्छं भवेत्।&lt;br&gt;&#xA;अत आश्रितत्वं न संबन्धित्वमात्रम्, किन्तु आधाराधीनत्वरूपम्। तादृशाधाराधीनत्वरूपाश्रितत्वं तु गुणादीनां सर्वेषां समानम्, ते हि द्रव्यमाश्रिताः। अनित्यद्रव्याण्यपि स्वावयवमाश्रितानि। यथा- घटः कपालाश्रितः। पटस्तन्त्वाश्रितः।&lt;br&gt;&#xA;ननु घटादयो हि भूतलमाश्रिता इति चेत्, न, नियताश्रितत्वस्यात्र विवक्षितत्वात्। घटादीनां भूतलाश्रितत्वं तु देशकृतं न नियतम्। कदाचित् अत्र, कदाचित् तत्रेति अव्यवस्थितत्वात्। अतो न मुख्यमाश्रितत्वमिदम्। अनित्यद्रव्याणि हि स्वावयवेषु यावन्नाशं वर्तन्ते। अत एते वृत्तिमत्पदार्थाः। नित्यद्रव्याणां तु अवयवाभावात् तत्रावर्तमानत्वात्, नैते वृत्तिमत्पदार्थाः। ननु सन्तु गगनादयोऽवृत्तिपदार्थाः, तथैव प्रसिद्धाः। परमाणवस्तु आकाशे खलु वर्तेरन्। अतस्ते कथमवृत्तिपदार्था इति चेत् न, घटादीनां यथा भूतलादयो न मुख्याधाराः, किन्तु स्वावयवा एवेति यथोक्तम्, तथैव परमाणवोऽतिलघुद्रव्याणि आकाशे प्लवन्ते, न वर्तन्ते। अतः परमाणवोऽपि गगनादिवदेवावृत्तिपदार्था एव, निरवयत्वात्। अतश्च नित्यद्रव्याण्यनाश्रितानि, तद्व्यतिरिक्तानि च द्रव्याश्रितानि। गुणकर्मादीनां सर्वेषां मुख्यमाश्रयो द्रव्यमेव। अतः सुष्ठुक्तम् - अन्यत्र नित्यद्रव्येभ्यो ह्याश्रितत्वं साधर्म्यम् इति।&lt;br&gt;&#xA;पृथिव्यादीनां नवानां द्रव्यत्वम्, गुणक्रियादिमत्त्वञ्च साधर्म्यम्। पृथिव्यप्ते- जोवायुमनसां मूर्तत्वं, परत्वापरत्ववेगवत्त्वं क्रियावत्त्वं च साधर्म्यम्। मूर्तत्वं नाम परिच्छिन्नपरिमाणवत्त्वम्। पृथिव्यप्तेजोवाय्वाकाशानां भूतत्वं साधर्म्यम्। तच्च बहिरिन्द्रियग्राह्यविशेषगुणवत्त्वम्। आत्मनो मनोग्राह्यसुखादिविशेषगुणवत्त्वात् बहिरितीन्द्रियविशेषणम्। संख्यादिसामान्यगुणानां नवद्रव्यसाधारणत्वात् विशेषगुणपदम्। कालदिगाकाशात्मनां विभुत्वम्, सर्वगतत्वं च साधर्म्यम्। पृथिव्यप्तेजोवायूनां चतुर्णां स्पर्शवत्त्वं, द्रव्यारम्भकत्वं च साधर्म्यम्। तेष्वेवावयवावयविभावस्य सत्त्वात्, अवयवानामवयव्यारम्भकत्वात्। पृथिव्यप्तेजसां रूपवत्त्वं, द्रवत्ववत्त्वं, चाक्षुषत्वं च साधर्म्यम्। पृथिवीजलयोः रसवत्त्वं, गुरुत्त्ववत्त्वं च साधर्म्यं स्पष्टम्। पृथिवीतेजसोः नैमित्तिकद्रवत्ववत्त्वं साधर्म्यम्॥&lt;br&gt;&#xA;एवं साधर्म्यवैधर्म्यज्ञानात् पदार्थानामसङ्कीर्णं ज्ञानं सुसंपदं भवति। तेन चान्ते आत्मानात्मचिन्तायामात्मनोऽसङ्कीर्णस्वरूपज्ञानात् मुक्तिरपि क्रमेण भवेदित्याशयः।&lt;br&gt;&#xA;इति साधर्म्यवैधर्म्यप्रकरणम्।&lt;/p&gt;</description>
    </item>
    <item>
      <title>68 विशेषाः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/68_visheShAH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/68_visheShAH/</guid>
      <description>&lt;details&gt;&lt;summary&gt;मूलम् - विशेषाः - 68&lt;/summary&gt;&#xA;&lt;p&gt;नित्यद्रव्यवृत्तयो व्यावर्तका विशेषाः॥ ६७॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 68&lt;/summary&gt;&#xA;&lt;p&gt;विशेषः, नित्यद्रव्यवृत्तिः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - नित्यविशेषाः&lt;/summary&gt;&#xA;&lt;p&gt;विशेषं लक्षयति- नित्येति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - व्यावर्तकाः&lt;/summary&gt;&#xA;&lt;p&gt;*नित्यद्रव्यवृत्तयो व्यावर्तका विशेषाः।&lt;br&gt;&#xA;व्यावर्तका इति। भेदानुमितिहेतव इत्यर्थः। गुणक्रियादीनां भेदो हि तत्तदाश्रयभेदाधीनः। घटपटादीनां परस्परं भेदस्तत्तज्जात्यैव सिद्ध्यति। एकजातीययोर्घटयोर्भेदः कथं भवति ? द्वयोर्भेदे कारणं किमित्यर्थः। घटयोरुभयोर्जातिभेदाभावात् कथं भेदः सिद्ध्यतीति प्रश्नः। कोऽयं प्रश्नः प्रत्यक्षसिद्धे विषय इति चेत् ? आशयानभिज्ञो भवान्। सिद्ध्यतीति न प्रमाणप्रश्नः। किन्तु एतद्घटः, तद्धटश्च कथं परस्परं भिन्नावभूताम् ? इति कारणप्रश्नः। प्रत्यक्षेण सिद्धे भेदे कः प्रश्न इति चेत् ? पुनराशयं न जानासि। भेदः प्रत्यक्षेण ज्ञायते, न तु प्रत्यक्षेण भेदस्तयोर्जातः। घटद्वये भेदः कथं जात इति प्रश्नः। भिन्नभिन्नकपालजन्यत्वात्तयोर्भेदोऽनिवार्यः, अतः कोऽयं महान् प्रश्न इति चेत्! आगतोऽसि समीचीनं मार्गम्। घटभेदः कपालभेदात्। कपालभेदः तदवयवभेदात्। एवं त्र्यणुकभेदस्तदवयवद्व्यणुकभेदात्। द्व्यणुकभेदः परमाणुभेदात्। परमाणुभेदः कुतोऽभूत् ? इति प्रश्ने किमुत्तरम् ? परमाणूनाम् अवयवाभावात्। अतः परमाणूनां परस्परं भेदस्तद्गतानिर्वचनीयविशेषाख्यपदार्थभेदादेव। अयमर्थः पूर्वमुक्तः। एवमेव नित्यानामात्मादीनामपि विशेषभेदादेव भेदः, अन्यस्य वक्तुमशक्यत्वात्। ‘एतत्परमाणुस्तत्परमाणुभिन्नः, एतद्विशेषात्&amp;rsquo; इत्यनुमानस्याकारः।&lt;br&gt;&#xA;ननु विशेषाणां परस्परं भेदः कथं सिद्ध इत्यत्र - व्यावृत्ता इति। स्वत एव व्यावृत्ता इत्यर्थः। अन्यथानवस्थाप्रसङ्गः। अतश्च स्वतोव्यावृत्तत्वमेव विशेषाणां लक्षणम्। भेदनिरूपणं कर्तुमेव विशेषाख्यं पदार्थमङ्गीकृतवन्त इत्येते काणादा वैशेषिका इत्युच्यन्ते। भेदनिरूपका भेदवादिन इत्यर्थः।&lt;br&gt;&#xA;टिप्पणी&lt;br&gt;&#xA;*ननु &amp;lsquo;नित्यद्रव्यवृत्तयः&amp;rsquo; इत्यत्र द्रव्यपदं किमर्थं ? परमाणुवदेव नित्यगुणा अपि निरवयवाः किल! तर्हि नित्यानां परमाणुगतगुणानां कथं भेदसिद्धिरिति चेत्, विशेषवशात् परमाणूनां परस्परभेदसिद्धौ तत्तद्गतगुणानामाश्रयभेदादेव सिद्ध्यति। शुक्लनीलादिगुणा हि भिन्ना तथैव प्रत्यक्षसिद्धाः। भिन्नयोः शुक्लपटयोर्वर्तमानयोः शुकुरूपयोः तदाश्रयपटभेदादेव भेदः। निरवयवे द्रव्ये कारणाभावात् भेदः कथं सिद्धः ? इति प्रश्न इत्यतः विशेषाः नित्यद्रव्यवृत्तयः, न तु नित्यगुणादिवृत्तय इति ज्ञेयम्।&lt;/p&gt;</description>
    </item>
    <item>
      <title>69 समवायः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/69_samavAyaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/69_samavAyaH/</guid>
      <description>&lt;details&gt;&lt;summary&gt;मूलम् - समवायः - 69&lt;/summary&gt;&#xA;&lt;p&gt;नित्यसम्बन्धः समवायः। अयुतसिद्धवृत्तिः। ययोर्द्वयोर्मध्ये एकमविनश्यदपराऽश्रितमेवावतिष्ठते तावयुतसिद्धौ। यथाऽवयवाऽवयविनौ क्रियाक्रियावन्तौ जातिव्यक्ती विशेषनित्यद्रव्ये चेति॥ ६८॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 69&lt;/summary&gt;&#xA;&lt;p&gt;समवायः, नित्यसम्बन्धः, अयुतसिद्धवृत्तिः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - समवायलक्षणम्&lt;/summary&gt;&#xA;&lt;p&gt;समवायं लक्षयति- नित्येति। संयोगादावतिव्याप्तिवारणाय नित्येति। आकाशादावतिव्याप्तिवारणाय संबन्ध इति। अयुतसिद्धलक्षणमाह- ययोरिति। नीलो घटः इति विशिष्टबुद्धिः विशेषणविशेष्यसंबन्धविषया विशिष्टबुद्धित्वात्, दण्डी पुरुषः इति विशिष्टबुद्धिवत् इति समवायसिद्धिः। अवयवाऽवयविनाविति। द्रव्यसमवायिकारणमवयवः। तज्जन्यं द्रव्यमवयवि।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;वरदाचार्य आलोके - समवायः&lt;/summary&gt;&#xA;&lt;p&gt;तर्कसंग्रहः&lt;br&gt;&#xA;नित्यसंबन्धः समवायः। अयुतसिद्धवृत्तिः। ययोर्द्वयोर्मध्य एकमविनश्यदवस्थमपराश्रितमेवावतिष्ठते तावयुतसिद्धौ। यथा अवयवावयविनौ, गुणगुणिनौ, क्रियाक्रियावन्तौ, जातिव्यक्ती, विशेषनित्यद्रव्ये चेति।&lt;br&gt;&#xA;आलोक व्याख्या&lt;br&gt;&#xA;नित्यत्वे सति संबन्धत्वं समवायस्य लक्षणम्। नित्यत्वमात्रोक्तावाकाशादावतिव्याप्तिः। अतस्संबन्धत्वम्। संबन्धत्वमात्रोक्तौ संयोगेऽतिव्याप्तिः। अतो नित्यत्वम्। अस्य संबन्धस्यावश्यकतां प्रदर्शयितुम् अयुतसिद्धवृत्तिरिति। &amp;lsquo;यु अमिश्रण&amp;rsquo; इति धातुः। अमिश्रणं पृथग्भावः। युतं यथा तथा सिद्धौ इति वा, युतौ च तौ सिद्धौ चेति वायुतसिद्ध इति विग्रहः। न युतसिद्धौ अयुतसिद्धौ। कदापि पृथक्कर्तुं वा पृथक्ज्ञातुं वा यौ न शक्यौ, तावयुतसिद्धौ। पृथक्कर्तुमशक्यौ इति कथनेनैव तत्र द्वौ वर्तेते इति स्पष्टम्। एवं सति तयोस्संबन्धो वक्तव्यः। न चेद्विशिष्टबुद्धिर्न स्यात्। यथा गुणगुणिनौ। &amp;rsquo; रूपवान् घटः&amp;rsquo; इति खलु व्यवहरति। एतादृशव्यवहारविषयो न केवलं रूपम्, न केवलं घटः, किन्तु मतुबर्थस्तयोस्संबन्धोऽपि। नो चेत् &amp;lsquo;रूपघटौ&amp;rsquo; इत्येवोच्येत- यथा &amp;lsquo;घटपटौ&amp;rsquo; इति। अतो मतुप्प्रत्ययवाच्यस्तयोः संबन्ध आवश्यकः। अतश्चेयं विशिष्टबुद्धिरित्युच्यते। अत एवानुमानम्- गुणक्रियादिविशिष्टबुद्धिः, विशेषणविशेष्यसंबन्धविषया, विशिष्टबुद्धित्वात्, &amp;lsquo;दण्डी&amp;rsquo; इति विशिष्टबुद्धिवत् इति। दण्डं धरन् पुरुषो &amp;lsquo;दण्डी&amp;rsquo; भवति। दण्डपुरुषयोस्संबन्धाभावे &amp;lsquo;दण्डी पुरुषः&amp;rsquo; इति न स्यात्, किन्तु &amp;lsquo;दण्डपुरुषौ&amp;rsquo; इति स्यात्। अतस्तत्र दण्डः, पुरुषः, तयोः संबन्ध इति त्रयं विषयः। एवमेव &amp;lsquo;गुणवान्&amp;rsquo; &amp;lsquo;क्रियावान्&amp;rsquo; इत्यादावपि। स एव संबन्धः समवाय इत्युच्यते। अवयवावयविभावरहितयोर्द्रव्ययोरेव संयोगः, तयोः पृथक्सिद्धत्वात्। गुणगुणिनौ त्वपृथक्सिद्धौ। अतो न तयोस्संयोगः, किन्तु विलक्षणः। अयं च संबन्धो लोकप्रसिद्ध्या चतुर्षु - अवयवावयविनोः, गुणगुणिनोः, क्रियाक्रियावतोः, जातिव्यक्त्योश्च। शास्त्रतस्तु विशेषनित्यद्रव्ययोः। आहत्य पञ्चसु स्थलेषु समवायस्संबन्धः। अयं च संबन्धः सत्तयैव विशिष्टबुद्धिजनकः, न तु ज्ञाततया। अत एव न प्रत्यक्षः, रूपघटयोर्मध्येऽतिरिक्तस्य कस्यापि पदार्थस्य चक्षुषादर्शनात्। अथाप्युक्तेनानुमानेन स सम्बन्धो ज्ञायते। एवमनुमानसिद्धत्वादेव ‘सिद्ध्यतो वस्तुनो नित्यत्वे एकत्वे च लाघवम्&amp;rsquo; इति लाघवतर्कवशात् समवायो नित्य एकश्च, लाघवात्। अत एव समवायस्य प्रत्यक्षत्ववादोऽपि न युक्तः। अनुमानेन सिद्धावेव लाघवतर्कप्रसङ्गात्। न चास्तु समवायोऽनित्योऽनेकश्च का हानिरिति चेत्, न। उत्पत्तिविनाशादिकल्पनस्य, तस्य हेतुकल्पनादेरावश्यकत्वात्। तेषां प्रत्यक्षतोऽदर्शनात् कल्पनासंभवात्, नित्य एकश्च समवायः।&lt;br&gt;&#xA;ननु समवायस्याप्रत्यक्षत्वे विशिष्टबुद्धिः कथं भवेदिति चेत्, सत्तया कार्यकारिण एव संबन्धत्वात्। ज्ञातश्चेत् प्रकारो वा भवेत्, विशेष्यो वा भवेदित्येव परमं तत्त्वम्। ननु तर्हि संयोगोऽप्यतीन्द्रियः स्यात्तर्हीति चेत्, अतीन्द्रियत्वं प्रति संबन्धत्वस्याप्रयोजकत्वात्। वस्तुन ऐन्द्रियकत्वं हि तत्कारणप्रयुक्तम्। विशिष्टबुद्धौ संबन्धः सत्तयैव कार्यकारीत्येव प्राचां निर्णयः। यथा &amp;lsquo;घटवद्भूतलम्&amp;rsquo; इत्यादौ हि घटभूतलयोः पूर्वं प्रत्येकं दर्शनात्, अनन्तरमुभयोर्मेलने &amp;lsquo;घटभूतले&amp;rsquo; इत्यनुभवाभावात्, अतिरिक्तः कश्चन पदार्थः विशिष्टबुद्धावावश्यक इति, अवयवावयविभावरहितयोः द्रव्ययोः समवायासंभवात् संयोगः सिद्ध्यतीत्यादिकं संयोगविभागप्रकरण एव गतम्। ‘घटसंयोगिभूतलम्&amp;rsquo; इत्यादौ तु संयोगः प्रकार एव। संबन्धस्तु समवायः। संयोगस्तु वस्तुतो गुणः। स्वरूपसंबन्धस्तु नातिरिक्तः। समवाय एक एव संबन्धः शिष्यते।&lt;/p&gt;</description>
    </item>
    <item>
      <title>70 अभावः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/70_abhAvaH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/70_abhAvaH/</guid>
      <description>&lt;details&gt;&lt;summary&gt;मूलम् - अभावः - 70&lt;/summary&gt;&#xA;&lt;p&gt;अनादिः सान्तः प्रागभावः। उत्पत्तेः पूर्वं कार्यस्य। सादिरनन्तः प्रध्वंसः। उत्पत्यनन्तरं कार्यस्य। त्रैकालिकसंसर्गावच्छिन्नप्रतियोगिताकोऽत्यन्ताभावः। यथा भूतले घटो नास्तीति। तादात्म्यसम्बन्धावच्छिन्नप्रतियोगिताकोऽन्योन्याभावः। यथा घटः पटो नेति॥ ६९॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 70&lt;/summary&gt;&#xA;&lt;p&gt;अभावः, प्रागभावः, प्रध्वंसः, अत्यन्ताभावः, अन्योन्याभावः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - अभावः&lt;/summary&gt;&#xA;&lt;p&gt;अभावश्चतुर्विधः। प्रागभावः प्रध्वंसाभावोऽत्यन्ताभावोऽन्योन्याभावश्चेति।&lt;br&gt;&#xA;अभावं विभजते - प्रागभावेति।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - अभावविचारः&lt;/summary&gt;&#xA;&lt;p&gt;प्रागभावं लक्षयति-अनादिरिति। आकाशादावतिव्याप्तिवारणाय सान्त इति। घटादावतिव्याप्तिवारणायानादिरिति। प्रतियोगिजनकः प्रतियोगिसमवायिकारणवृत्तिः भविष्यतीति व्यवहारहेतुः प्रागभावः। ध्वंसं लक्षयति- सादिरिति। घटादावतिव्याप्तिवारणायानन्त इति। आकाशादावतिव्याप्तिवारणाय सादिरिति। प्रतियोगिजन्यः प्रतियोगिसमवायिकारणवृत्तिः ध्वस्त इति व्यवहारहेतुः ध्वंसः। अत्यन्ताभावं लक्षयति- त्रैकालिकेति। अन्योन्याभावेऽतिव्याप्तिवारणाय संसर्गेति। ध्वंसप्रागभावयोरतिव्याप्तिवारणाय त्रैकालिकेति। अन्योन्याभावं लक्षयति- तादात्म्येति। प्रतियोगितावच्छेदकाऽऽरोप्यसंसर्गभेदात् एकप्रतियोगिकयोरत्यन्ताऽन्योन्याभावयोः भिन्नत्वम्। केवलदेवदत्ताभावात् दण्ड्यभावप्रतीत्या विशिष्टाभावः, एकसत्त्वेऽपि द्वौ न स्तः इति प्रतीत्या द्वित्वावच्छिन्नाभावः, संयोगेन घटवति समवायेन घटाभावः, तत्तद्घटाभावाद्घटत्वावच्छिन्नप्रतियोगिताकसामान्याभावश्चातिरिक्तः। एवमन्योन्याभावोऽपि। घटत्वेन पटो नास्तीति प्रतीत्या व्यधिकरणधर्मावच्छिन्नाभावो नाङ्गीक्रियते। पटे घटत्वं नास्तीति तदर्थः। अतिरिक्तत्वे केवलान्वयी। सामयिकाभावोऽपि अत्यन्ताभाव एव समयविशेषे प्रतीयमानः। घटाभाववति घटानयनेऽत्यन्ताभावस्यान्यत्र गमनाभावेऽपि तदप्रतीतेः, घटापसरणे सति प्रतीतेः, भूतलघटसंयोगप्रागभावध्वंसयोः घटात्यन्ताभावप्रतीतिनियामकत्वं कल्प्यते। घटवति तत्संयोगप्रागभावध्वंसयोरसत्त्वादेवात्यन्ताभावस्याप्रतीतिः। घटापसरणे तु संयोगध्वंसस्य सत्त्वात्प्रतीतिरिति। केवलाधिकरणेनैव नास्तीति व्यवहारोपपत्तौ अभावो न पदार्थान्तरमिति गुरवः। तन्न। अभावानङ्गीकारे कैवल्यस्य निर्वक्तुमशक्यत्वात्। अभावाभावो भाव एव, नातिरिक्तः, अनवस्थाप्रसङ्गात्। ध्वंसप्रागभावः प्रागभावध्वंसश्च प्रतियोग्येव इति प्राञ्चः। अभावाभावोऽतिरिक्त एव। तृतीयाभावस्य प्रथमाभावस्वरूपत्वान्नानवस्थेति नवीनाः।&lt;/p&gt;</description>
    </item>
    <item>
      <title>71 सप्तपदार्थसिद्धिः</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/71_saptapadArthasiddhiH/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/71_saptapadArthasiddhiH/</guid>
      <description>&lt;details&gt;&lt;summary&gt;मूलम् - सप्तपदार्थसिद्धिः - 71&lt;/summary&gt;&#xA;&lt;p&gt;सर्वेषां पदार्थानां यथायथमुक्तेष्वन्तर्भावात्सप्तैव पदार्था इति सिद्धम्॥ ७०॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 71&lt;/summary&gt;&#xA;&lt;p&gt;सप्तपदार्थाः, पदार्थसंकलनम्, सिद्धिः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - सप्तपदार्थसङ्ग्रहः&lt;/summary&gt;&#xA;&lt;p&gt;काणादन्यायमतयोर्बालव्युत्पत्तिसिद्धये।&lt;br&gt;&#xA;अन्नम्भट्टेन विदुषा रचितस्तर्कसंग्रहः।।&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - षोडशपदार्थनिरूपणम्&lt;/summary&gt;&#xA;&lt;p&gt;ननु ‘प्रमाणप्रमेयसंशयप्रयोजनदृष्टान्तसिद्धान्तावयवतर्कनिर्णयवादजल्पवितण्डाहेत्वाभास-च्छलजातिनिग्रहस्थानानां तत्त्वज्ञानान्निःश्रेयसाधिगमः’ इति न्यायसूत्रे षोडशपदार्थानामुक्तत्वात्कथं सप्तैवेत्यत आह- सर्वेषामिति। सर्वेषां सप्तस्वेवान्तर्भाव इत्यर्थः। आत्मशरीरेन्द्रियार्थबुद्धिमनःप्रवृत्तिदोषप्रेत्यभावफलदुःखापवर्गास्तु प्रमेयमिति द्वादशविधं प्रमेयम्। प्रवृत्तिर्धर्माधर्मौ। रागद्वेषमोहा दोषाः। रागः इच्छा। द्वेषो मन्युः। मोहश्शरीरादावात्मभ्रमः। प्रेत्यभावो मरणम्। फलं भोगः। अपवर्गो मोक्षः। स च स्वसमानाधिकरणदुःखप्रागभावासमानकालीनदुःखध्वंसः। प्रयोजनं सुखप्राप्तिः दुःखहानिश्च। दृष्टान्तो महानसादिः। प्रामाणिकत्वेनाभ्युपगतोऽर्थः सिद्धान्तः। निर्णयो निश्चयः, स च प्रमाणफलम्। तत्त्वबुभुत्सोः कथा वादः। उभयसाधनवती विजिगीषुकथा जल्पः। स्वपक्षस्थापनाहीना वितण्डा। कथा नाम नानावक्तृकः पूर्वोत्तरपक्षप्रतिपादकवाक्यसंदर्भः। अभिप्रायान्तरेण प्रयुक्तस्यार्थान्तरं परिकल्प्य दूषणं छलम्। असदुत्तरं जातिः। साधर्म्यवैधर्म्योत्कर्षापकर्षवर्ण्यावर्ण्यविकल्पसाध्यप्राप्त्यप्राप्तिप्रसङ्गप्रतिदृष्टान्तानुत्पत्तिसंशयप्रकरणाहेत्वर्थापत्त्यविशेषोपपत्युपलब्ध्यनुपलब्धिनित्यानित्यकार्याकार्यसमा जातयः। वादिनोऽपजयहेतुर्निग्रहस्थानम्। तच्च प्रतिज्ञाहानिः प्रतिज्ञान्तरं प्रतिज्ञाविरोधः प्रतिज्ञासन्न्यासः हेत्वन्तरम् अर्थान्तरं निरर्थकम् अविज्ञातार्थकम् अपार्थकम् अप्राप्तकालं न्यूनम् अधिकं पुनरुक्तम् अननुभाषणम् अज्ञानम् अप्रतिभा विक्षेपः मतानुज्ञा पर्यनुयोज्योपेक्षणं निरनुयोज्यानुयोगः अपसिद्धान्तः हेत्वाभासाश्च निग्रहस्थानानि। शेषं सुगमम्।&lt;/p&gt;</description>
    </item>
    <item>
      <title>72 समापनम्</title>
      <link>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/72_samApanam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/AgamaH/AryaH/hinduism/branches/nyAya-vaisheShike/aNNam-bhaTTaH_tarka-sangrahaH/kalyANa-prastutiH/72_samApanam/</guid>
      <description>&lt;details&gt;&lt;summary&gt;मूलम् - समापनम् - 72&lt;/summary&gt;&#xA;&lt;p&gt;कणादन्यायमतयोर्बालव्युत्पत्तिसिद्धये।&#xA;अन्नंभट्टेन विदुषा रचितस्तर्कसंग्रहः॥&#xA;इति श्रीमहामहोपाध्याय अन्नंभट्टविरचिततर्कसंग्रहः समाप्तः॥&lt;/p&gt;&#xA;&lt;/details&gt;&#xA;&lt;details&gt;&lt;summary&gt;Tags - 72&lt;/summary&gt;&#xA;&lt;p&gt;समापनम्, कणादमतम्, अन्नंभट्टः, तर्कसंग्रहः&lt;/p&gt;&#xA;&lt;/details&gt;&#xA;&lt;details&gt;&lt;summary&gt;दीपिका - मोक्षसाधनम्&lt;/summary&gt;&#xA;&lt;p&gt;पदार्थतत्त्वज्ञानस्य मोक्षोपयोगित्वनिरूपणप्रारम्भः&lt;br&gt;&#xA;पदार्थज्ञानस्य परमं प्रयोजनं मोक्षः। तथाहि-&amp;ldquo;आत्मा वाऽरे द्रष्टव्यः श्रोतव्यो मन्तव्यो निदिध्यासितव्यः&amp;rdquo; इति श्रुत्या श्रवणादीनामात्मसाक्षात्कारहेतुत्वबोधनात्। श्रुत्या देहादिविलक्षणात्मज्ञाने सत्यपि असंभावनानिवृत्तेः युक्त्यनुसन्धानुरूपमननसाध्यत्वात्। मननोपयोगिपदार्थनिरूपणद्वारा शास्त्रस्यापि मोक्षोपयोगित्वम्। तदनन्तरं श्रुत्युपदिष्टयोगविधिना निदिध्यासने कृते तदनन्तरं देहादिविलक्षणात्मसाक्षात्कारे सति देहादावहमित्यभिमानरूपमिथ्याज्ञाननाशे सति दोषाभावात्प्रवृत्त्यभावे धर्माधर्मयोरभावे जन्माभावे पूर्वधर्माधर्मयोरनुभवेन नाशे चरमदुःखध्वंसलक्षणो मोक्षो जायते। ज्ञानमेव मोक्षसाधनं मिथ्याज्ञाननिवृत्तेः ज्ञानमात्रसाध्यत्वात्। “तमेव विदित्वाऽतिमृत्युमेति नान्यः पन्था विद्यतेऽयनाय&amp;quot; इति श्रुत्या साधनान्तरनिषेधाच्च। ननु “तत्प्राप्तिहेतुर्विज्ञानं कर्म चोक्तं महामुने&amp;quot; इति कर्मणोऽपि मोक्षसाधनत्वश्रवणात् ज्ञानकर्मणोः समुच्चय इति चेन्न।&lt;br&gt;&#xA;&amp;ldquo;नित्यनैमित्तिकैरेव कुर्वाणो दुरितक्षयम्।&lt;br&gt;&#xA;ज्ञानं च विमलीकुर्वन्नभ्यासेन च पाचयेत्।&lt;br&gt;&#xA;अभ्यासाच्च क्वचिज्ज्ञानात् कैवल्यं लभते नरः।&amp;rdquo;&lt;br&gt;&#xA;इत्यादिना कर्मणो ज्ञानसाधनत्वप्रतिपादनात्, ज्ञानद्वारैव कर्मणो मोक्षसाधनत्वम्, न साक्षात्। तस्मात् पदार्थतत्त्वज्ञानस्य मोक्षः परमप्रयोजनमिति सर्वं रमणीयम्।&lt;/p&gt;</description>
    </item>
  </channel>
</rss>
