+++
title = "०२ विशिष्टाद्वैतवाद"

+++
द्वितीय भागः विशिष्टाद्वैतवाद का उद्भव और विकास

## वैष्णव मत

प्रथम अध्याय

### रामानुजपूर्व विशिष्टाद्वैत-वेदान्त

#### १. रामायण-महाभारत-पुराण
रामानुज सम्प्रदाय में वाल्मीकि रामायण तथा महाभारत मूल धर्मशास्त्र के रूप में प्रतिष्ठित हैं, महाभारत के भगवद्गीता, विष्णुसहस्रनाम, भीष्मस्तव, अनुस्मृति और गजेन्द्रमोक्ष इस सम्प्रदाय के पंचरत्न माने जाते हैं जिनका स्वाध्याय तथा पारायण सम्प्रदाय के अनुयायी प्रतिदिन करते हैं।

गीतासहस्रनामानि स्तवराजो स्पनुस्मृतिः।

गजेन्द्रमोक्षणं चैव पंचरत्नानि भारते।। इनमें से गजेन्द्रमोक्ष महाभारत में नहीं मिलता। जिस गजेन्द्रमोक्ष का पाठ किया जाता है वह वाराहपुराण में मिलता है। पुराणों में विष्णुपुराण और भागवतपुराण का स्वाध्याय रामानुज सम्प्रदाय में विशेषरूप से किया जाता है। रामायण, महाभारत और पुराणों में वेदान्तविषयक जो विवेचन हैं उनको रामानुज सम्प्रदाय श्रद्धापूर्वक स्वीकार करता है। वह इतिहास-पुराण द्वारा वेद-वेदान्त का उपबृंहण करता है।

#### २. पाञ्चरात्रादि संहिताएँ
श्रीभाष्य २२३६-४२ में रामानुज ने पांचरात्रसंहिता, पौष्करसंहिता, सात्वतसंहिता और परमसंहिता से उद्धरण देकर भागवत सम्प्रदाय के चतुर्दूहवाद की प्रामाणिकता को सिद्ध किया है। इन संहिताओं में पांचरात्रसंहिता सबसे अधिक दार्शनिक है। उसके अनुसार चतुर्दूहबाद का तात्पर्य चतुर्विध आत्मस्वरूप है। वेदान्तवेष परब्रह्मीभूत नारायण ही पांचरात्र के बक्ता हैं। इस प्रकार पांचरात्रसंहिता तथा उक्त अन्य संहिताओं से रामानुज सम्प्रदाय ने अपने दर्शन तथा धर्म का समन्वय किया है। पांचरात्र आगम में प्रपत्ति के छ: अंगों का सुन्दर वर्णन है। भगवान् के भक्त को वहाँ पंचकालज्ञ कहा गया है। वह अपने समय को ५ भागों में बांटकर भगवत्पूजा में लगा रहता है। पाँच कालों के नाम है- १. अभिगमन, (मनसा, वाचा, कर्मणा, जप ध्यान अर्चन से भगवान के प्रति अभिमुख होना). २. उपादान (पूजासामग्री का संग्रह करना), ३. इज्या (पूजा करना), ४. स्वाध्याय (आगमग्रन्थों को पढ़ना), ५. योग (अष्टांगयोग का अनुष्ठान करना)।

वेदान्त-खण्ड

#### ३. आलवारों के दिव्य प्रबन्धम्
गन रामानुज वेदान्त उभय वेदान्त है। उसमें तमिल श्रुतियाँ वैसे ही प्रमाणित हैं जैसे संस्कृत श्रुतियाँ । तमिल श्रुतियों को तमिल वेद कहते हैं। इनके प्रणेता आलवार संत थे जो संख्या में बारह थे। इनके नाम कालक्रमानुसार एस. कृष्णाचारी आयंगर के मतानुसार निम्न प्रकार हैं

बारह आलवार

भूतयोगी ।

तमिल नाम की संस्कृत नाम प्राचीन काल पोयगै आलवार सरयोगी वीर

भूतन्ता आलवार पेय आलवार

महद्योगी (मान्तयोगी) भक्तिसारी परवर्ती काल नाम्य आलवार मधुर कवि शठकोप (शठारि

बकुलाभरण)

कुलशेखर पेरिय आलवार का विष्णुचित्त (भट्टनाथ)

अण्डाल ।

गोंदा । अन्तिम काल टोण्डरडिप्पोडि 15 भक्तांघ्रिरेणु (विप्रनारायण) कुमार

तिरुप्पन आलवारणा योगिवाहन (मुनिचाहन)

तिरुमगै आलवार का परकाल (नीलन) 'आलवार' शब्द तमिलभाषा का है। इसका अर्थ है अध्यात्मज्ञानरूपी सागर में गोता लगाने वाला। सभी आलवार उच्चकोटि के भक्त थे। उन्हें दिव्यसूरि कहा जाता है। उनकी वाणियों के संग्रह को नालायिर प्रबन्धम् (दिव्य प्रबन्ध) कहा जाता है। ये तमिल भाषा में हैं। इन्हें तमिलवेद या वैष्णववेद कहा जाता है। उनमें प्रपत्ति अर्थात् शरणागति-रूप भक्ति का पूर्ण विकास हुआ है। आलवारों के आराध्य देव कृष्ण थे। कृष्णलीला के विविध पक्षों का वर्णन उनकी गाथाओं में मिलता है। कुलशेखर आलवार के इष्टदेव भगवान राम थे। न आलवारों में शठकोप अछूत जाति के थे। योगिवाहन चाण्डाल थे। परकाल यति नीच जाति के थे और भगवद्भक्त होने के पूर्व डाकू थे। गोदा महिला थी और विष्णुचित्त की कन्या थी। कुलशेखर क्षत्रिय राजा थे। एस. कृष्णाचारी आयंगर के अनुसार सभी आलवारों का युग प्रथम शताब्दी ईसवी से लेकर वीं शती ईसवी का प्रथमार्ध था। परकाल यति का काल ७५० ई. के आस-पास माना जाता है और सरयोगी का प्रथमशती ईसवी। किन्तु डॉ. रामकृष्ण गोपाल भण्डारकर ने कुलशेखर के समय को ११५० ई. के आस-पास निश्चित किया है। उनकी इस खोज से आलवारों का जो कालक्रम ऊपर दिया गया है उसमें

JE9

रामानुजपूर्व विशिष्टाद्वैत-वेदान्त भी हेरफेर हो जाता है। कुछ भी हो ये सभी आलवार रामानुज के पूर्व थे। वे ही उनके ईश्वरवाद और प्रपत्ति-मार्ग के प्रवर्तक थे। सभी आलवारों में सर्वश्रेष्ठ शठकोप थे। उनकी चार कृतियां है-तिरुचिरुत्तम तिरुवसिरियन, पेरिय तिरुवतिरि और तिरुवायोमोडि। अन्तिम को द्रविडोपनिषद् के नाम से संस्कृत में रूपान्तरित किया गया है। उस पर रम्य जामातृमुनि ने द्रविडोपनिषत्संगति तथा वेदान्तदेशिक ने द्रविडोपनिषत्-तात्पर्यरत्नावली नामक व्याख्याएं लिखी हैं। गोदा की दो कृतियां हैं जिनके नाम नाच्चियार तिरुमोडि और तिरुप्पावै हैं। पहले में १४३ पद्य हैं और दूसरे में ३० पद्य है। संस्कृत में तिरुप्पावै का अनुवाद श्रीव्रतम् के नाम से किया गया है। इसमें नीला देवी का उल्लेख है जो राधा का एक नाम है। मधुरकवि शठकोप के शिष्य थे। उन्होंने अपने गुरु की जीवनी लिखी थी, और उनके तिरुवायोमीडि का संग्रह या संकलन किया था। जात्या वे ब्राह्मण थे। गुरुभक्ति को उन्होंने ईश्वर-भक्ति के समकक्ष कर दिया है। उनकी एक और कृति कपिणनुप्प शिख्तांबु है जिसका संस्कृत अनुवाद ग्रन्थिमत्सूक्ष्म हस्वरज्जु के नाम से किया गया है।

कुलशेखर आलवार मालाबार के राजा थे। तमिल में उन्होंने पेरुमाल तिरोमोडि नामक ग्रन्थ लिखा। संस्कृत में उनकी एक रचना है जिसका नाम मुकुन्दमाला है। इसमें मुकुन्द या कृष्ण की स्तुति की गयी है। इसका निम्नलिखित श्लोक भागवतपुराण के एकादश स्कन्ध के द्वितीय अध्याय का ३६वाँ श्लोक है

कायेन बाचा मनसेन्द्रियैर्वा विनियोजन बुद्धात्मना वानुसृतः स्वभावात्। वारा जाता करोमि यद्यत्सकलं परस्मै

नारायणायैव समर्पयामि।। मेरी समझ में यह भागवतपुराण का प्राचीनतम उद्धरण है। मुकुन्दमाला के दो संस्करण (एक छोटा, एक बड़ा) मिलते हैं। इस पर कई टीकाएं भी हैं।

पुराण के निम्न श्लोक द्रविडप्रदेश के विमलभक्त आलवारों का संकेत करते हैं

कृतादिषु प्रजा राजन् कलाविच्छन्ति सम्भवम् । कलौ खलु भविष्यन्ति नारायणपरायणाः।।

क्वचित् क्वचिन्महाराज द्रविडेषु च भूरिशः। ताम्रपर्णी नदी यत्र कृतमाला पयस्विनी। कावेरी च महापुण्या प्रतीची च महानदी।। ये पिबन्ति जलं तासां मनुजा मनुजेश्वर। प्रायो भक्ता भगवति वासुदेवेऽमलाशयाः।।

भागवतपुराण ११५३-४०

१२

वेदान्त-खण्ड शठकोप की चारों सहसगीतियाँ चार तमिलवेद हैं। परकाल यति के तमिल में छ; ग्रन्थ हैं जिनमें तिरुमलय और पेरिय तिरुमोडि बहु प्रचलित हैं। उनके ग्रन्थ तमिल वेदांग कहे जाते हैं संभवतः संख्या में छः होने के कारण। ग्रन्थकार के रूप में भी सभी आलवारों में परकाल का स्थान शठकोप के बाद दूसरे स्थान पर आता है। अन्य आलवारों के १४ ग्रन्थ हैं जो चतुर्दश तमिलवेदोपांग कहे जाते हैं। इस प्रकार तमिल-वेद भी अंगों और उपांगों से विभूषित है।

'दिव्य प्रबन्धम्' का सर्वप्रथम संग्रह नाथमुनि ने किया था। लगभग ४००० गाथाओं को उन्होंने एक-एक हजार के चार भागों में बाँटा था। प्रत्येक भाग को सहस्रगीति कहा जाता है। प्रत्येक सहस्रगीति भी १० शतकों में बाँटी गयी है और प्रत्येक शतक १० दशकों में है। अन्त में प्रत्येक दशक में १० गाथाएं हैं। इस प्रकार सहस्रगीति का विभाजन बड़े वैज्ञानिक ढंग से किया गया है। आलवारों के कुछ तमिलवाक्यों का एक अनुवाद गोवर्धन रंगाचार्य ने संस्कृत में किया है जो श्री वेंकटेश्वर प्रेस बम्बई से १६१३ ई. में प्रकाशित है। इसमें शठकोप का निम्न वाक्य अविज्ञेय ईश्वर की एक और अद्वितीय सत्ता का कितना

सुन्दर वर्णन करता है।

तिष्ठन्त आसीनाः शयानाः संचरन्त अतिष्ठन्त अनासीना अशयाना असंचरन्तश्च ये तत्सर्व सदैकस्वभाववानिति ज्ञातुमशक्यः ।।

सदैकस्वभावतया स्थितोऽस्माकं दृढ ।। (गोवर्धन रंगाचार्यकृत तिरुवाय मोडि १.१.६ का अनुवाद)

शठकोप अहर्निश नारायण परायण थे। श्रीमन् नारायण से उनका वियोग कभी नहीं

हुआ

श्रीमनारायण इति शब्दे श्रुतेऽपि प्रवहति नेत्रजलम् । विचनोम्याश्चर्यमेव रात्रौ च समीचीने दिवसे च मध्ये, विच्छेदमन्तरा स्नेहं कृत्वा मां न त्यजति विश्वस्य पूर्णः।।

(वही १।१०८) शठकोप ने अनेक पदों में कहा है- 'कृष्णं विना नास्ति शरणं पश्यत'। इससे उनके द्वारा शरणागति-रूप प्रपत्ति नामक भक्ति की अवतारणा हुई है। उनके पदों में एकेश्वरवाद और प्रपत्तिमार्ग की बड़ी सशक्त अभिव्यक्ति हुई है। भक्तमाल में नाभादास ने उन्हें पुनीत मुनिवर्य कहा है और वैष्णव सम्प्रदाय का चतुर्थ आचार्य माना है। उनके पूर्व के तीन आचार्य नारायण, लक्ष्मी और विष्वक्सेन देवता हैं। अतएव शठकोप ही प्रथम मनुष्य हैं जिन्हें श्रीवैष्णव सम्प्रदाय का आद्य प्रवर्तक कहा जा सकता है।

रामानुजपूर्व विशिष्टाद्वैत-वेदान्त

१३
#### ४. गुरुपरम्परा के ग्रन्थ ।
रामानुज तक श्रीवैष्णव सम्प्रदाय की गुरुपरम्परा यों है

१. नारायण, २. लक्ष्मी, ३. विष्वक्सेन, ४. शठकोप, ५. बोपदेव, ६. नाथमुनि,७. पुण्डरीकाक्ष, ८. राममिश्र, ६. यामुनाचार्य, १०. पूर्णाचार्य और, ११. रामानुज। इनमें से नाथमुनि से लेकर रामानुज तक के आचार्य श्रीवैष्णव सम्प्रदाय के मान्य देशिक (गुरु) हैं। नाभादास ने बोपदेव को भी इसी सम्प्रदाय में रखा है। उनके भी कई ग्रन्थ हैं जिनमें भक्तिदर्शन विकसित हुआ है। प्रसिद्धि है कि बोपदेव ने लुप्त भागवतपुराण का उद्धार किया है इससे कुछ लोगों ने यह माना था कि बोपदेव ही भागवतपुराण के लेखक हैं। पर यह मान्यता अब असिद्ध हो गयी है, क्योंकि बोपदेव रामानुज के परवर्ती थे। वे संस्कृत के प्रकाण्ड विद्वान् थे और मंत्री हेमाद्रि के आश्रित थे जिनका समय तेरहवीं शताब्दी है। वास्तव में बोपदेव ने भागवत की एक विषय-सूची तैयार की थी और भागवतपुराण पर परमहंसप्रिया नामक एक टीका लिखी थी। भागवततत्त्व का विवेचन उन्होंने दो और ग्रन्थों में किया है, उनके नाम हरिलीलामृत और मुक्ताफल हैं। हरिलीलामृत में सम्पूर्ण भागवत पुराण का सारांश है। इस कारण इसका दूसरा नाम भागवतानुक्रमणिका है। मुक्ताफल पर हेमाद्रि की टीका भी है। कुछ भी हो, श्रीवैष्णव सम्प्रदाय बोपदेव को अपनी गुरुपरम्परा में सम्मिलित नहीं करता है। उसकी परम्परा यथार्थतः नाथमुनि से आरम्भ होती है। परन्तु चूंकि भागवतपुराण का प्रभाव रामानुजसम्प्रदाय पर पड़ा है और रामानुज ने स्वयं वेदार्थसंग्रह में भागवतपुराण का उल्लेख किया है और वेदान्तसार में भागवतपुराण के कई श्लोकों को उधृत भी किया है और बोपदेव ने भी भागवत दर्शन का उद्वार किया था इस कारण कुछ क्षेत्रों में यह मान्यता चल पड़ी कि बोपदेव भी श्रीवैष्णवसम्प्रदाय की गुरु-परमारा में आते हैं। इस मान्यता की सत्यता इतनी ही प्रतीत होती है कि भागवतपराण का श्री वैष्णव सम्प्रदाय पर प्रभाव है और उसके कर्ता को इस कारण रामानुज के श्रीवैष्णव सम्प्रदाय के स्रोत के रूप में माना जाता है। संभवतः नाथमुनि ने इस परम्परा को भागवत पुराण से जोड़ा था। काम

रामानुज वेदान्त के अनुसार भागवतपुराण पर सुदर्शनसूरि ने शुकपक्षीय टीका (चौदहवीं शती) लिखी है, जिसको सम्प्रदाय में बड़ा आदर मिला है। भागवतपुराण निश्चित रूप से रामानुज के पहले की रचना है। भागवतपुराण की नवधाभक्ति श्री वैष्णवों को स्वीकार्य है। श्रवण, कीर्तन, वन्दन, अर्चन, स्मरण, पादसेवन, दास्य, सख्य और

आत्मनिवेदन ये भक्ति के नौ प्रकार हैं

श्रवणं कीर्तनं विष्णोः स्मरणं पादसेवनम्। अर्चनं वन्दनं दास्यं सख्यमात्मनिवेदनम्।।।

(भागवतपुराण ६।५।२३) 5

१६४

वेदान्त-खण्ड इसी प्रकार विष्वक्सेन का भी तात्पर्य विष्वक्संहिता है जो रामानुज सम्प्रदाय में एक मान्य आगमग्रन्थ हैं। उसके प्रणेता विष्वक्सेन नामक विष्णुरूप माने जाते हैं। कुछ भी हो, यदि उसके प्रणेता मानव हैं तो वे भी सम्प्रदाय की गुरुपरम्परा में हैं अन्यथा ग्रन्थरूपी गुरु का स्थान तो गुरु-परम्परा में सुरक्षित है ही।

नाथमुनि ने आलवारों में 'दिव्य-प्रबन्धम्' को चार सहस्रगीतियों में विभाजित किया था। इसके अतिरिक्त उन्होंने दो और ग्रन्थ लिखे थे-नयतत्त्व और योगरहस्य। परन्तु ये ग्रन्थ अनुपलब्ध हैं। इसके कुछ उद्धरण वेदान्तदेशिक ने नयसिद्धांजन में दिये हैं। पुण्डरीकाक्ष का भी कोई ग्रन्थ उपलब्ध नहीं है। राममित्र अध्यात्मरामायण के लेखक माने जाते हैं। किन्तु पं. रघुवर मिठूलाल शास्त्री ने स्वामी रामानन्द को अध्यात्मरामायण का लेखक सिद्ध किया है। वैसे कुछ अन्य लोग इन दोनों में से किसी को भी अध्यात्मरामायण का लेखक नहीं मानते हैं। इस प्रकार राममिश्र की भी कोई कृति उपलब्ध नहीं है।

वास्तव में यामुनाचार्य ही श्रीवैष्णवसम्प्रदाय और विशिष्टाद्वैत वेदान्त के प्रथम मान्य आचार्य हैं। इनकी निम्नलिखित कृतियां हैं १. आलवन्दार स्तोत्र या स्तोत्ररत्न। २. सिन्द्रित्रय जिसमें आत्मसिद्धि, ईश्वरसिद्धि और संवित्सिद्धि सम्मिलित हैं। ३. गीतार्थसंग्रह जो भगवद्गीता का एक स्वतंत्रभाष्य है। ४. आगम प्रामाण्य जिसमें पांचरात्रादि आगमों के प्रामाण्यों को सिद्ध किया गया है।

आगम और निगम (वेद) दोनों के प्रामाण्य एक जैसे हैं। ५. श्रीचतुःश्लोकी जिसमें लक्ष्मी की स्तुति है।

इनके अतिरिक्त उनका एक और ग्रन्थ था महापुरुषनिर्णय-जो अनुपलब्ध है। संभवतः वह विष्णु को महापुरुष सिद्ध करने वाला ग्रन्थ था।

यामुनाचार्य नाथमुनि के पौत्र थे। उनका जन्म यमुना के किनारे हुआ था। उस समय उनके माता-पिता तीर्थयात्रा पर वहाँ गये थे। उनका नाम आलवन्दार के नाम से प्रसिद्ध हुआ। आलवन्दार का अर्थ है विजयी। उन्होंने किसी विद्वान् को शास्त्रार्थ में पराजित किया था। तब से उन्हें आलबन्दार कहा जाने लगा।

आलवन्दार स्तोत्र में यामुनाचार्य ने नाथमुनि की वन्दना प्रशस्तिपूर्वक की है। उन्होंने नाथमुनि को परमार्थ तथा समग्र भक्तियोग का अवतार कहा है (आलवन्दारस्तोत्र)। वहीं पंचम श्लोक में उन्होंने शठकोप को प्रणामांजलि अर्पित की है और चतुर्थ में पराशर को जो विष्णुपुराण के लेखक माने जाते हैं। ग्यारहवें श्लोक में कहा गया है कि कौन वैदिक है जो नारायण को परमेश्वर नहीं मानता

स्वाभाविकानवधि कातिशयेशितृत्वं मना । नारायण! त्वयि न मृष्यति वैदिकः कः?

रामानुजपूर्व विशिष्टाद्वैत-वेदान्त

१५ इसी प्रकार आलवन्दार स्तोत्र में रामानुज-दर्शन के बीज भरे हैं। शरणागति का सिद्धान्त तो कूट-कूट कर भरा है। म

#### ५. रामानुज के पूर्ववर्ती वेदान्ताचार्य
यामुनाचार्य ने सिद्धित्रय में अपने कुछ पूर्ववर्ती आचार्यों को विप्रलुब्ध कहा है-आचार्य टंक, भर्तृप्रपंच, भर्तृमित्र, ब्रह्मदत्त, शंकरश्रीवत्सांक भास्करादिविरचित-सितासितविविध निबन्धन-शुद्धविप्रलुब्धबुद्वयो न यथावत् अन्यथा च प्रतिपद्यत इति तत्प्रतिपत्तये युक्तः प्रकरणक्रमः। उन्होंने शंकराचार्य के पूर्ववर्तियों में टंक, भर्तृप्रपंच भर्तृमित्र, भर्तृहरि और ब्रह्मदत्त का उल्लेख किया है और उनके मतों से असहमति प्रकट की है। रामानुज ने वेदार्थसंग्रह में अपने पंथ को जिन आचार्यों से सेवित सिद्ध किया है उनमें यथाक्रम आते हैं बोधायन से भारुचि तक आचार्य

भगवद्बोधायन-टंक-द्रमिड-गुहदेव-कपर्दि-भारुचिप्रभृत्यवगीत-शिष्टपरिगृहीत पुरातनवेदवेदान्तव्याख्यानसुव्यक्तार्थ श्रुतिनिकरनिदर्शनोऽयं पन्थाः। श्रीभाष्य में वे कहते हैं कि भगवान् बोधायन ने ब्रह्मसूत्र पर एक विस्तृत वृत्ति लिखी थी जिसका अनेक पूर्वाचार्यों ने संक्षेप किया है। बोधायन को वृत्तिकार के नाम से जाना जाता है। रामानन्द सम्प्रदाय भी बोधायन को एक विशिष्टाद्वैतवादी आचार्य मानता है। अतः रामानुज के अन्तरंग साक्ष्य से तथा रामानन्द सम्प्रदाय के बहिरंग साक्ष्य से सिद्ध है कि बोधायन एक विशिष्टाद्वैत वेदान्ती थे, जिनकी वृत्ति के आधार पर रामानुज ने श्रीभाष्य लिखा। बोधायन के मत से मीमांसा और वेदान्त एक ही शास्त्र के अन्तरंग अंग हैं, १२ अध्यायों वाला जैमिनिसूत्र और चार अध्यायों वाला बादरायणसूत्र मिलकर षोडशलक्षण शास्त्र (१६ अध्यायों वाला शास्त्र) कहलाते हैं। रामानुज के अनुसार बोधायनवृत्ति एक संहिता थी। कुछ लोगों का अनुमान है कि बोधायनवृत्ति का नाम कृतकोटि था। किन्तु आधुनिक खोजों ने सिद्ध किया है कि कृतकोटि एक आचार्य का नाम था जो वेदान्ती थे और रामानुज के पूर्ववर्ती थे। ।

प्रो. संगमलाल पाण्डेय ने खोजा है कि शंकर, पद्मपाद आदि अद्वैत वेदान्त के आचार्यों ने ब्रह्मसूत्र के दो वृत्तिकारों के निर्देश किये हैं जिनमें से एक अद्वैतवेदान्ती उपवर्ष हैं और दूसरे विशिष्टाद्वैतवादी बोधायन हैं। उन्होंने इन दोनों की वृत्तियों के प्रमुख सिद्धान्तों

की पुनर्रचना भी की है। दिखिए उनका ग्रन्थ प्री शंकर अद्वैत फिलासफी)

-रामानुज कहते हैं कि बोधायन के अनुसार जीवात्मा अणु है और ईश्वर विभु है तथा ईश्वर तक पहुंचने का मार्ग ज्ञानकर्म-समुच्चय का मार्ग है, केवल ज्ञानमार्ग नहीं।

बोधायन, टंक, द्रमिड, गुहदेव, कपर्दि और भारुचि के ग्रन्थ आज अनुपलब्ध हैं। परवर्ती विशिष्टाद्वैत-साहित्य में उनके कतिपय वचन मिलते हैं जिनके आधार पर उन्हें विशिष्टाद्वैतवादी माना जाता है। श्रीभाष्य में उद्धृत बोधायन के २३ वाक्यों को उदयवीर शास्त्री ने वेदान्तदर्शन के इतिहास में दिया है। रामानन्द-सम्प्रदाय में बोधायन के कई और

१६६

वेदान्त-खण्ड भामा ग्रन्थ बताये जाते हैं, किन्तु उनकी प्रामाणिकता उनके सम्प्रदाय के अतिरिक्त अन्य परम्पराओं से प्रमाणित नहीं है। रामानुजोत्तर विशिष्टाद्वैतवाद में बोधायन, टंक तथा द्रमिड क्रमशः वृत्तिकार, वाक्यकार और भाष्यकार के नाम से जाने जाते हैं।

भर्तृप्रपंच आदि वेदान्ती भेदाभेदवादी थे। रामानुज ने भेदाभेदवाद का भी खण्डन उसी प्रकार से किया है जिस प्रकार से अभेदवाद का। पहले उन्होंने यादवप्रकाश से वेदान्त का अध्ययन किया था। यादवप्रकाश मूलतः भेदाभेदवादी थे। रामानुज से उनका मतभेद था। रामानुज ने उनके मत का निरादर करते हुए विशिष्टाद्वैतवाद को स्वीकारा था। हालात

#### ६. ईश्वरवाद

ME रामानुज के पूर्ववर्ती सभी दिव्यसूरि तथा आचार्यगण एकेश्वरवादी थे। वे नारायण या विष्णु को भगवान मानते थे। विष्णु ही सृष्टिकर्ता, धर्ता और हर्ता हैं। उनकी तीन शक्तियाँ हैं- श्री (लक्ष्मी), भू और लीला। उनके छः गुण हैं-ऐश्वर्य, तेज, शक्ति, बल, वीर्य और विज्ञान । विज्ञान भगवान् का स्वरूप है। वह धर्मिभूत है। अन्य गुण धर्मभूत हैं। ऐश्वर्य अबाधित इच्छाशक्ति है। तेज का अर्थ सहकारी से निरपेक्षता है। शक्ति का अर्थ श्रम का अभाव है, थकान न होना । वीर्य का अर्थ निर्विकारता है। इन छ: गुणों (पागुण्य) से सम्पन्न होना ही भगवान् का लक्षण है, भगवत्-तत्त्व है। धर्म-स्थापना के निमित्त विष्णु भगवान् प्रत्येक युग में अवतार लेते है। ये अवतार भगवान् के विभव कहे जाते हैं। कृष्ण, राम आदि इसी कोटि में आते हैं। विभव के अतिरिक्त भगवान् के चार और रूप भी हैं-परस्वरूप, व्यूहरूप, अन्तर्यामी रूप और अर्चारूप। परस्वरूप का नाम वासुदेव है जिनमें उक्त छ: गुण हैं। व्यूहरूप में संकर्षण, प्रद्युम्न और अनिरुद्ध ये तीन रूप हैं जो भगवान् वासुदेव के शान्तोदित रूप हैं। अन्तर्यामी रूप में भगवान् सभी जीवों में विद्यमान हैं। अर्चारूप में भगवान् मंदिरों और मूर्ति में विराजमान हैं। रामानुज-सम्प्रदाय की गुरु-परम्परा के सभी आचार्य गुरु श्रीरंगम् के उपासक थे। उनके इष्टदेव श्रीरंगम् मन्दिर में प्रतिष्ठिापित श्रीरंग भगवान् की मूर्ति थे। नाथमुनि के समय से ही वहाँ आलवारों के दिव्य-प्रवन्धम् का गायन होता चला आ रहा है। महिला

लि भगवान् को प्राप्त करना, उनके सान्निध्य में रहना ही मानव-जीवन का परम लक्ष्य है। भगवत्प्राप्ति ही मोक्ष है। जमी।

#### ७. प्रपत्तिमार्ग
रामानुज-सम्प्रदाय का प्रपत्तिमार्ग उनकी परम्परा में प्राचीन आचार्यों की रचनाओं में पर्याप्त रूप से मिलता है। प्रपत्ति का अर्थ है, शरणागति, भगवान् की शरण में जाना, उनसे प्रपन्न होना। यह कैतवरहित, अहंकार-विगलित भक्ति है। इसके छ: अंग हैं

रामानुजपूर्व विशिष्टाद्वैत-वेदान्त

-१७ १. आनुकूल्य संकल्प। ईश्वरेच्छा का पालन करना। अपने को ईश्वराधीन कर देना। २. प्रतिकूल्यवर्जन। ईश्वर को जो अप्रिय हो उसका त्याग करना। ३. महाविश्वास। भगवान् अनुग्रहवान् या कृपालु हैं। इनमें अटूट विश्वास करना। उनकी

अहेतुकी कृपा का पात्र होना। ४. कार्पण्य। अपने को अंकिचित्कर (दीन) समझना कार्पण्य है अर्थात् ज्ञान, कर्म और

भक्ति करने में अपनी असमर्थता का भाव। ५. गोप्तृत्व-वरण। भगवान् रक्षक हैं। वे तारक हैं। इस रूप में उनका वरण करना

गोप्तृत्व-वरण है। आत्मनिक्षेप। भगवान् के प्रति पूर्णतया आत्म-समर्पण करना आत्मनिक्षेप है। प्रपत्तिमार्गी कामरहित, स्थितप्रज्ञ और शान्तचित्त होता है। वह अहर्निश भगवान् का नाम लेता रहता है और उनका मंत्र जपता रहता है। मंत्रजप से ही सिद्धियां और भगवत्-प्राप्ति होती है। सम्प्रदाय में तीन प्रकार के मंत्र हैं जिनका विवेचन रहस्यात्मक ढंग से किया जाता है। ये मंत्र अधोलिखित हैं

१. मंत्र-'ॐ नमो नारायणाय'। यह अष्टाक्षर मंत्र है। यह मंत्रराज नाम से अभिहित किया जाता है। यहाँ प्रणव के तीन अक्षर अ, उ और म् क्रमशः विष्णु, लक्ष्मी

तथा दास (भक्तजीव) के वाचक हैं। २. मंत्रद्वय 'श्रीमन्नारायणचरणी प्रपद्ये, श्रीमते नारायणाय नमः।' यह मंत्रदय के नाम

से जाना जाता है। मा ३. चरमश्लोक। 'सर्वधर्मान् परित्यज्य मामेकं शरणं व्रज अहं त्वा सर्वपापेभ्यो

मोक्षयिष्यामि मा शुचः।।

भगवद्गीता का यह श्लोक चरम श्लोक कहा जाता है। उल्लेखनीय है कि मंत्रराज में ३, मंत्रद्वय में ६ और चरमश्लोक में १२ पद हैं। अत: मंत्रराज से दो गुना प्रभाव मंत्रद्वय का है और मंत्रद्वय से दो गुना प्रभाव चरमश्लोक का है, ऐसी सम्प्रदाय में मान्यता है।

इन मंत्रों के प्रत्येक शब्द के नाना सार्थक अभिप्राय या तात्पर्य बताये गये हैं। इनकी शब्द-मीमांसा में रामानुज वेदान्त के सभी सिद्धान्तों का उपयोग किया जाता है। दर्शन केवल मंत्रबोध में उपयोगी है। मंत्रबोध से ही वह निरतिशय आनन्द मिलता है जिसे ब्रह्म-लाभ या मोक्ष कहा जाता है। यही कारण है कि सम्प्रदाय के सभी आचार्य इन तीन मंत्रों के रहस्योद्घाटन पर बल देते हैं। उनमें से अधिकांश ने रहस्यत्रय का भाष्य किया है।१८

वेदान्त-खण्ड

##### सन्दर्भ-ग्रन्थ

१. भारतन कुमारप्पा २. संगम लाल पाण्डेय ३. उदयवीर शास्त्री ४. रामकृष्ण भण्डारकर

५. संगमलाल पाण्डेय ६. यामुनाचार्य ७. यामुनाचार्य ८. यामुनाचार्य ६. यामुनाचार्य १०. कुलशेखर

दी हिन्दू कन्सेपशन आव डेटी प्री. शंकर अद्वैत फिलासफी वेदान्त दर्शन का इतिहास वैष्णविज्म शैविज्म एण्ड माइनर रिलीजस सेक्टस भारतीय दर्शन का सर्वेक्षण

आलवन्दार स्तोत्र आगमप्रामाण्य सिद्धित्रय गीतार्थसंग्रह मुकुन्दमाला, एक टीका सहित अन्नमलाई विश्वविद्यालय तिरुवायमौलि (सहस्रगीतिः) वेंकटरेश्वर प्रेस, बम्बई, १६१३. द्राविडाम्नाय-दिव्य प्रबन्ध टीका (संस्कृत और हिन्दी) एल. कांचीपुरम, मद्रास, १६६७. द्रविडोपनिषत्सार द्रविडोपनिषत्तात्पर्यावली गोदा-गीतावली, बिहार राष्ट्रभाषा परिषद्, पटना, १६६७.

११. गोवर्धनाचार्य

१२. अपर्णगराचार्य

१३. वेदान्तदेशिक १४. वेदान्तदेशिक १५. वागीशाचार्य शास्त्री,

द्वितीय अध्याय

काय

### रामानुज का विशिष्टाद्वैत-वेदान्त

#### १. रामानुज की ऐतिहासिक भूमिका
समस्त वेदान्ताचार्यों में शंकर और रामानुज सर्वाधिक महत्त्वपूर्ण हैं। उन्होंने क्रमशः अद्वैतवाद और विशिष्टाद्वैतवाद को पुनरुज्जीवित किया। यह सर्वसम्मत है कि शंकर ने एक ऐसे प्रौढ़, पूर्ण एवं ठोस बौद्धिक दर्शन का प्रतिपादन किया जो विश्व में अप्रतिम है। परन्तु रामानुज ने भी एक वैसा ही दर्शन प्रतिपादित कर शंकर का सबल विकल्प प्रस्तुत किया है। रामानुज का प्रमुख लक्ष्य अद्वैतवाद के सिद्धान्तों का खण्डन करके पुरातन वेदान्त की सगुणवादी व्याख्या को सुदृढ़ करते हुए विशिष्टाद्वैत के सिद्धान्तों को तार्किक आधार पर पुष्ट करना था। यद्यपि यह कार्य रामानुज के पूर्व भी अनेक आचार्यों ने, मुख्यतः श्री यामुनाचार्य ने, सिद्धित्रय में किया था, तथापि उसको सुव्यवस्थित, प्रभावशाली और व्यापक रामानुज ने ही बनाया है। वे विशिष्टाद्वैत के संस्थापक नहीं थे और न वे ऐसी मौलिकता का दावा ही करते हैं। वे स्पष्ट कहते हैं कि उनका मत बौधायन-वृत्ति पर आधारित है जिसे टंक, द्रविड़, गुहदेव, कपर्दी, भारुचि आदि पूर्वाचार्यों ने स्वीकार किया था (देखिए वेदार्थसंग्रह, अनुच्छेद, १३०)। रामानुज का मुख्य योगदान अपनी परम्परा के सिद्धान्तों को सुव्यवस्थित एवं प्रभावक रूप से प्रस्तुत करने में है। उन्होंने तार्किक चिन्तन की अवज्ञा किये बिना अपने आध्यात्मिक अनुभव के आधार पर श्रुतियों का अर्थ किया तथा भक्ति के सिद्धान्त को एक ठोस दार्शनिक आधार प्रदान किया। वैदिक ऋचाओं में गर्भित, गीता में वर्धित और विष्णुपुराण में पल्लवित भक्ति तथा भगवत्कृपा के सिद्धांत रामानुज के दर्शन में पुष्पित एवं फलित हुए। यहाँ इस प्रामक मत का निरास करना आवश्यक है कि रामानुज पांचरात्र या श्रीवैष्णव सम्प्रदाय तथा भक्त कवि आलवारों से अत्यधिक प्रभावित थे। इसी आधार पर यह भी माना जाता है कि रामानुज ने वेदान्त के साथ वैष्णव धर्म के समन्वय का प्रयास किया था। परन्तु रामानुज के पांचरात्र सम्प्रदाय के अनुयायी होने का कोई ठोस प्रमाण नहीं मिलता है। इसी तरह आलवार संत भी संभवतः रामानुज के समकालीन और

परवर्ती थे, पूर्ववर्ती नहीं।

१. यह लेखक का निजी मत है। सामान्य मत यह है कि रामानुज ने वैदिक श्रुति और द्रविड श्रुति

निगम और आगम, दोनों का समन्वय किया था, और इनका वेदांत उभयवेदान्त है। सामान्यतः यह भी माना जाता है कि सभी आलवार रामानुज-पूर्व थे। तिसपर भी शठकोप तो निश्चय ही उनसे पूर्व थे। (सं.)

२००

वेदान्त-खण्ड

रामानुज का जन्म १०१७ ई. में हुआ था। उनके पिता का नाम केशव यज्चा था। उनका तमिल नाम इलय पेरुमल था। उनकी माता का नाम कान्तिमती था, जो यामुनाचार्य के शिष्य महापूर्ण की पुत्री थीं। उनका जन्मस्थान भूतपुरी ग्राम था। कांची में उन्होंने यादवप्रकाश से वेदांत का अध्ययन किया था। बाद में वे यामुन के शिष्य कांचीपूर्ण के शिष्य हो गये। कांचीपूर्ण से उन्होंने वैष्णवी दीक्षा ली थी।३० या ३२ वर्ष की आयु में वे त्रिदण्डी संन्यासी हो गये थे। कुछ वर्ष वे श्रीरंगम् में भी रहे थे। उनका निधन ११३७ ई. में हुआ था। उत्तर भारत के अनेक तीर्थों का भी उन्होंने भ्रमण किया था। उन्होंने कुछ अद्वैतवादियों

और जैनों को श्रीवैष्णव मत में दीक्षित भी किया था। उन्होंने शूद्रों को भी अपने सम्प्रदाय में दीक्षा दी। वे स्वयं शूद्र संत कांचीपूर्ण के शिष्य थे। रामानुज की जीवनी कई लोगों ने तमिल में लिखी है। उनमें सबसे प्राचीन उनके समकालीन गरुडवाह कृत दिव्यसूरिचरित है।

#### २. रामानुज के रचित ग्रन्थ
संस्कृत में रामानुज के ६ ग्रन्थ हैं-वेदार्थसंग्रह, श्रीभाष्य, गीताभाष्य, वेदान्तसार, वेदान्तदीप, शरणागतिगद्य, वैकुण्ठगद्य, श्रीरंगगद्य और नित्यग्रंथ। इनमें सर्वप्रथम वेदार्थसंग्रह है जिसमें उन्होंने उन श्रुतिवाक्यों की व्याख्या की है जो अद्वैतवादियों के अनुसार अभेद की स्थापना करती है। सुदर्शन सूरि ने वेदार्थसंग्रह की टीका तात्पर्यदीपिका में कहा है कि तिरुपति के प्रभु श्रीनिवास के समक्ष रामानुज ने वेदार्थसंग्रह के रूप में एक व्याख्यान दिया

था

श्रीभाष्यकृदुपन्यस्तो यः श्रीशैलपतेः पुरः।

वेदार्थसंग्रहस्यास्य कुर्मः तात्पर्यदीपिकाम् ।। इसके बाद उन्होंने ब्रह्मसूत्र पर वेदान्तसार नामक एक वृत्ति लिखी। वेदान्तसार में शंकर, भास्कर आदि के भाष्यों का खण्डन नहीं है। इसमें ब्रह्मसूत्र की व्याख्या उपनिषद्-वाक्यों के आधार पर की गयी है। वास्तव में यह ग्रन्थ वेदान्त के आरंभिक विद्यार्थी की आवश्यकताओं को ध्यान में रखकर लिखा गया है। इसके बाद रामानुज ने अपने प्रमुख ग्रन्थ श्रीभाष्य की रचना की जो ब्रह्मसूत्र का बृहद् भाष्य है। उसके बाद उन्होंने ब्रह्मसूत्र पर वेदान्तदीप नामक एक लघ्वक्षर टीका भी लिखी जो श्रीभाष्य का संक्षेप है। अन्त में उन्होंने भगवद्गीताभाष्य की रचना की। इन समस्त ग्रन्थों में उनका उत्कृष्ट पाण्डित्य और सूक्ष्म चिन्तन देखने को मिलते हैं। इनमें उन्होंने पहले मुख्यतः अद्वैतवाद के इन आधारभूत सिद्धान्तों का खण्डन किया कि ब्रह्म, जो निर्विशेष चिन्मात्र है, एकमेव सत्ता है और नानात्वमय जगत् मायाजनित एवं मिथ्या है। बाद में उन्होंने बड़े विद्वत्तापूर्ण ढंग से अपने दार्शनिक पक्ष का निरूपण किया है और यह भी बताया है कि किस तरह वह श्रुतिसम्मत है। उनके ग्रन्थों में सर्वोत्तम श्रीभाष्य है। अनेक विद्वानों ने शंकराचार्य के शारीरकभाष्य

रामानुज का विशिष्टाद्वैत-वेदान्त

२०१ और श्रीभाष्य का तुलनात्मक अध्ययन करके निश्चय किया है कि शारीरकभाष्य की अपेक्षा श्रीभाष्य ब्रह्मसूत्र के रचयिता बादरायण के अनुसार अधिक है। इनमें थीबो मुख्य हैं। पुनश्च अनेक विद्वानों ने ब्रह्मसूत्र के प्रमुख वैष्णव भाष्यों का तुलनात्मक अनुशीलन करके निष्कर्ष निकाला है कि श्रीभाष्य ही व्याख्या-परीक्षा पर सबसे अधिक सूत्रानुसारी है। डा. रामकृष्ण आचार्य ने रामानुज, निम्बार्क, मध्व, वल्लभ और बलदेव विद्याभूषण के भाष्यों की सुविस्तृत तुलना करते हुए निश्चित किया है कि 'दार्शनिक विषयों की प्रचुरता एवं प्रतिपादन-शैली की गरिमा की दृष्टि से रामानुज-भाष्य के स्थान को कोई अन्य वैष्णव-भाष्य नहीं पा सका है।" (देखिए, सन्दर्भग्रन्थ-संख्या ८ में पृष्ठ ३३४)। र

संस्कृत-शोध-संसत् मेलकोट, कर्नाटक ने ४ खण्डों में श्रीभाष्य का आलोचनात्मक संस्करण क्रमशः १५. १६७.१EE और १EE9 में प्रकाशित किया है। यह पहले के प्रकाशित सभी संस्करणों से अधिक प्रमाणित है। इन ग्रन्थों के अलावा दो अन्य ग्रन्थ-गद्यत्रय और नित्यग्रंथ रामानुज के नाम से सम्बद्ध हैं। परन्तु इनकी प्रामाणिकता संदिग्ध है। ये दोनों ग्रन्थ अपनी शैली और विषय-वस्तु में अन्य ग्रन्थों से भिन्न हैं तथा दार्शनिक सामग्री से रहित हैं। पद्यत्रय भक्ति का ग्रन्थ है। यह उनके गीताभाष्य का उनके किसी परवर्ती शिष्य द्वारा किया गया अनुकरण लगता है।

#### ३. प्रमाण-निरूपण
रामानुज का तत्त्व-निरूपण उनके प्रमाणविचार पर अवलम्बित है। उनके अनुसार यथार्थ ज्ञान प्राप्त करने के तीन साधन हैं-प्रत्यक्ष, अनुमान और शब्द। रामानुज के मतानुसार समस्त ज्ञान सविशेष होता है। अविशिष्टग्राही ज्ञान होता ही नहीं। समस्त ज्ञान भेद एवं विशेषों से ही युक्त है। न केवल ज्ञान वरन् ज्ञान के समस्त विषय सविशेष होते हैं। समस्त पदार्थ गुण-विशिष्ट होते हैं और निर्गुण वस्तु का अस्तित्व असंभव है। मी इसी तरह ज्ञान के समस्त उपकरण सविशेष का ही ज्ञान प्रदान करते हैं। अतः प्रत्यक्ष चाहे वह निर्विकल्पक हो या सविकल्पक सन्मात्र-ग्राही नहीं है, वरन् उन्हीं विषयों को ग्रहण कर सकता है जो सविशेष हैं। निर्विकल्पक प्रत्यक्ष, अनिश्चित एवं अस्पष्ट होता है, पर वह निर्विशेष नहीं है। उसमें भी सविशेष वस्तु की ही प्रतीति होती है। अनुमान प्रत्यक्ष पर आधारित होता है, अतः उसमें भी सविशेष ज्ञान ही प्राप्त होगा। श्रुति भी निर्विशेषत्व का प्रतिपादन नहीं करती। जिन श्रुतिवाक्यों में गुणनिषेध कर अभेद का प्रतिपादन हुआ है यथार्थ में वे ब्रह्म में हेयगुण का ही निषेध करते हैं, समस्त गुणों का नहीं। अतः रामानुज दृढ़तापूर्वक यह प्रतिपादित करते हैं कि निर्विशेष वस्तु का अस्तित्व है ही नहीं।

__रामानुज के मतानुसार कोई भी ज्ञान मिथ्या या भ्रम नहीं होता। वे सत्ख्यातिवाद को स्वीकार करते हैं जिसके अनुसार ज्ञान के सभी विषय सत्य हैं। जिसे भ्रम कहते हैं उसका यही कारण है कि उससे लौकिक व्यवहार की पूर्ति नहीं होती। र

२०२

वेदान्त-खण्ड

#### ४. तत्त्व-निरूपण

चरम सत्ता के अस्तित्व एवं स्वरूप के बारे में निश्चयात्मक कथन की मांग मानव-बुद्धि के लिये सहज एवम् अनिवार्य है। लेकिन इसका एक सर्वसम्मत समाधान प्रस्तुत करना दुष्कर है। तर्क एवम् चिन्तन हमें एक ऐसे सर्वव्यापी तत्त्व की ओर ले जाते हैं जो एकमेव है और जिससे पृथक् अन्य कोई सत्ता है ही नहीं। इसके विपरीत अनुभूति के तथ्य हमें यह मानने को बाध्य करते हैं कि नानात्व का अस्तित्व एकत्व की चहारदीवारी में समाया नहीं जा सकता। तब हम दुविधा में पड़ जाते हैं। हम न तो एकत्व को अस्वीकार कर सकते हैं और न नानात्व को। प्रश्न यह उपस्थित होता है कि इन दोनों विरोधी निष्कर्षों का समाधान कैसे किया जाये। क्या यह मान लें कि एकत्व ही सत्य है और नानात्व मिथ्या है अथवा नानात्व ही सत्य है और एकत्व मानवबुद्धि का अध्यारोप है। भिन्न-भिन्न विचारकों ने भिन्न-भिन्न सत्ता विषयक दृष्टिकोण अपनाये हैं। कुछ एकत्व की सत्यता स्वीकारते हैं तो कुछ नानात्व की। कुछ दोनों को पृथगुरूपेण स्वीकार करते हैं तो कुछ दोनों को संश्लिष्ट रूप से स्वीकार कर उसमें एक को प्रधान और दूसरे को गौण मानते हैं। ___ अद्वैतदर्शन में, जिसके प्रतिकार के रूप में रामानुज ने विशिष्टाद्वैत का प्रतिपादन किया है, एकत्व को ही सत्य स्वीकार कर नानात्व को मिथ्या घोषित किया गया है। शंकर के अनुसार ब्रह्म ही एकमेवाद्वितीय सत्ता है और जगत् तथा जागतिक प्रपंच मायिक है। परन्तु नानात्व की यह अवज्ञा संभव नहीं है। यदि यह स्वीकार किया जाये कि एक ही ब्रह्म माया के माध्यम से नानारूपों में अभिव्यक्त होता है तो भी मूल प्रश्न ये रहते हैं कि ऐसा क्यों होता है? माया क्या है? वह कैसे ब्रह्म को आच्छादित कर देती है? आदि। अद्वैत की इस तात्विक स्थापना का आधार उसकी ज्ञानशास्त्रीय मान्यता में है जिसके अनुसार ज्ञान

और सत्ता में पूर्ण तादात्म्य है और वे स्वरूप में निर्विशेष है। परन्तु यदि ज्ञान और सत्ता में तादात्य की स्थिति है तो समस्त ज्ञान निरर्थक या पुनरावर्तन (टाटोलाजी) मात्र होगा। यह सही है कि ज्ञान सम्बन्ध दो पूर्णतः पृथक् पदों में स्थापित नहीं हो सकता, परन्तु दो तादात्म्य युक्त पदों में ऐसे सम्बन्ध की चर्चा करना भी निरर्थक है। यद्यपि प्रत्येक विधान तादात्म्य का निरूपक है परन्तु वह तादात्म्य शुष्क तादात्म्य न होकर भिन्नत्व से अनुस्यूत है। ज्ञान सत्ता का विशेषण है और उससे तादात्म्य और भिन्नत्व दोनों समन्वित रूप से सम्बन्धित हैं। ज्ञान की ही तरह ज्ञेयसत्ता भी निर्विशेष एकत्व नहीं, परन्तु ऐसा एकत्व है जिसमें भिन्नत्व के अंश अन्तर्निहित हैं। समस्त विशेषण, अंश, भेद आदि सत्ता में हैं, पर वे सत्ता के मूल स्वरूप को प्रभावित नहीं करते हैं। एकच में नानात्व इस तरह पिरोये हुए हैं कि एकत्व के तत्त्व का कभी लोप नहीं होता। रामानुज ने इसी तरह एकत्व एवम् नानात्व में समन्वय स्थापित कर वेदान्त दर्शन में नयी मान्यतायें स्थापित की।

रामानुज का विशिष्टाद्वैत-वेदान्त

२०३ रामानुज भी शंकर की ही तरह अद्वैतवादी हैं परन्तु उनका अद्वैत सविशिष्ट अद्वैत है, निर्विशिष्ट नहीं। वे एक ही चरमतत्त्व के अस्तित्व को स्वीकार करते हैं, परन्तु इसके साथ ही यह भी स्पष्ट कर देते हैं कि जगत् के नाना जड़-चेतन पदार्थ उसी एक चरम तत्त्व के अंश हैं। शंकर के विपरीत वे नानात्व को मायिक बताये बिना अद्वैत ब्रह्म की सत्ता को स्वीकार कर लेते हैं। समस्त नानात्वमय जगत् ब्रह्म में ही लीन है। ब्रह्म चित् और अचित् दोनों से विशिष्ट है और उसकी अद्वैतावस्था सविशिष्ट है। शंकर की ही तरह वे भी इस बात पर जोर देते हैं कि ब्रह्म के अतिरिक्त 'अन्य' कोई भी नहीं हैं परन्तु वे 'अन्य' का तात्पर्य सजातीय और विजातीय भेद से ही लेते हैं, स्वगतभेद से नहीं। इस तरह जहाँ शंकर के केवलाद्वैत में पारमार्थिक दृष्टि से ब्रह्म के अतिरिक्त सब कुछ का निषेध किया गया है, वहाँ रामानुज के विशिष्टाद्वैत में ब्रह्म को ही सब कुछ का स्वीकार कर लिया गया है। रामानुज का ब्रह्म एक ऐसा एकत्व है जो नानात्व में अनुस्यूत है, एक ऐसा विशिष्ट या संघात है जो अपने विशेषणों को अस्वीकार नहीं करता, एक ऐसा पूर्ण है जो अपने अंशों का परित्याग नहीं करता, एक ऐसा द्रव्य है जो अपने गुणों का बहिष्कार नहीं करता, एक ऐसा आधार है जो अपने आधेयों का निषेध नहीं करता।

इस तरह रामानुज एक ऐसे विशिष्ट तत्त्व के अस्तित्व में विश्वास करते हैं जो अपने संश्लिष्ट स्वरूप में एकत्व और नानात्व को समाविष्ट करता है। उनका ब्रह्म चित् एवम् अचित् से विशिष्ट है और उन्हें विशेषण के रूप में अंगीकार करता है। यह विचार रामानुज दर्शन का मूल एवम् सार है। इसकी सर्वसुन्दर अभिव्यक्ति विशिष्टाद्वैत शब्द से ही होती है जो रामानुज दर्शन का नाम है। इस सिद्धान्त की सबसे बड़ी विशेषता इस तथ्य में है कि इसमें जीव के पृथक् व्यक्तित्व और जगत् की सत्यता को स्वीकार किया गया है तथा उन्हें सर्वग्राही चरम सत्ता में उसकी पूर्णता को हानि पहुँचाये बिना एक यथेष्ट स्थान एवम् मूल्य प्रदान किया गया है। रामानुज की एकानेकरूप इस चरम सत्ता की तुलना एक सजीव देह से की जा सकती है जो भेद-विहीन शुष्क एकत्व न होकर एक ऐसा एकत्व है जिसमें नानात्व निहित है और जो नानात्व में ही अपनी अभिव्यक्ति करता है।

यदि ब्रह्म एक विशिष्ट या संघात है जिसमें जीव एवम् जगत् विशेषण, गुण, अंश या पर्याय के रूप में स्थित हैं तो प्रश्न यह उपस्थित होता है कि ब्रह्म तथा जीव और जगत् में किस प्रकार का सम्बन्ध है? इस सम्बन्ध की व्याख्या करने के लिये रामानुज शरीर-शरीरी-भाव या देहात्मभाव की सहायता लेते हैं। ब्रह्म आत्मरूप है और चिदचिद् विश्व उसका देहवत् है। ब्रह्म तथा जीव और जगत् का सम्बन्ध इस प्रकार का है कि ब्रह्म उनकी आत्मा या केन्द्रभूत तत्त्व है, जबकि जीव और जगत् उसके शरीर हैं। ब्रह्म के बिना न तो उनका अस्तित्व ही है और न वे विचार के विषय ही हो सकते हैं। ब्रह्म, जीव और जगत् तीनों सत्य हैं, भिन्न-भिन्न हैं पर समान स्तर के नहीं। केवल ब्रह्म स्वाधीन है, शेष ब्रह्माधीन और ब्रह्मनियन्त्रित है। जीव और जगत् किस अर्थ में ब्रह्म के शरीर हैं यह स्पष्ट

२०४

वेदान्त-खण्ड करने के लिए रामानुज शरीर की निम्नलिखित परिभाषा देते हैं-मनि जाना

शरीर वह द्रव्य है जिसे एक चेतन आत्मा अपने प्रयोजन-हेतु धारण करती है, नियमन करती है, कार्य में प्रवृत्त करती है और जो पूर्णतया उस आत्मा के अधीनस्थ है। इस दृष्टि से समस्त विश्व ब्रह्म का शरीर है, क्योंकि वह ब्रह्म पर आधारित, ब्रह्म द्वारा नियन्त्रित और ब्रह्म के अधीनस्थ रहता है।

शरीर और आत्मा अथवा ब्रह्म तथा जीव और जगत् के बीच यह जो विशिष्ट सम्बन्ध है उसे रामानुज अपृथसिद्धि सम्बन्ध के नाम से पुकारते हैं। रामानुज द्वारा प्रतिपादित इस सम्बन्ध की व्याख्या प्रो. हिरियन्ना ने अपने ग्रन्थ (पृ. १७७) में इस प्रकार

दी है

**It connotes that one of the two entities related is dependent upon the other in the sense that one can not exist without the other also existing and that it can not be rightly known without the other also being known at the same time." _इस प्रकार से निषेधात्मक ढंग से सम्बन्ध निरूपण करने का तरीका सम्बन्धित पदार्थों "के तादात्म्य पर तो जोर देता ही है, परन्तु यह तादात्म्य सम्बन्ध के अस्तित्व को ही समाप्त न कर दे, इस दृष्टि से इसमें भेद पर भी भार देकर सम्बन्ध के अस्तित्व की रक्षा करता है। इस सम्बन्ध को वह धुरी कहा जा सकता है जिस पर उनका सारा दर्शन घूमता है। रामानुज के इस अपृथसिद्धि-सम्बन्ध को न्यायदर्शन के समवाय के सदृश माना जाता है, परन्तु इन दोनों में पर्याप्त भेद है। न्यायदर्शन के अनुसार सम्बन्ध दो पक्षों के बीच विद्यमान एक स्वतन्त्र तत्त्व है जो पदार्थान्तर रूप से विद्यमान रहता है। सम्बन्ध दो प्रकार के होते हैं। यदि सम्बन्ध वियोज्य या युतसिद्ध हो तो उसे संयोग और अयुतसिद्ध हो तो उसे समवाय कहा जाता है। प्रायः यह माना जाता है कि संयोग बाह्य तथा समवाय आन्तरिक सम्बन्ध है। परन्त जैसा कि प्रो. हिरियन्ना ने स्पष्ट किया है, यथार्थ में समवाय भी एक बाह्य संबंध ही है (आउटलाइन्स, पृ. २३०)। रामानुज का अपृथसिद्ध सम्बन्ध संबंधित द्रव्यों की सत्यता, पारस्परिक अनिवार्यता एवम् पार्थक्य के स्वीकार करने में न्यायसमवाय के सदृश है। लेकिन दो तरह से यह उनसे पृथक् भी है। पहला समवाय की तरह अपृथसिद्ध सम्बन्ध सम्बन्धित द्रव्यों से पृथक् कोई बाह्य द्रव्य नहीं है। दूसरा, समवाय में सम्बन्धित वस्तुएँ समवाय द्वारा सम्बन्धित होने पर भी एक दूसरे से बाह्य ही रहती हैं। अर्थात् समवाय सम्बन्ध दो पूर्णतः पृथक् वस्तुओं के बीच ही होता है। परन्तु अपृथसिद्धि सम्बन्ध में पूर्ण भेद एवम् पूर्ण तादात्म्य दोनों का निषेध होता है।

#### ५. सामानाधिकरण्य
एक चरम सत्ता किस तरह नानात्वमय जगत् से अपृथक् रूपेण सम्बन्धित हो सकती

रामानुज का विशिष्टाद्वैत-वेदान्त

२०५ है यह अद्वैतवाद के लिये सबसे बड़ी समस्या रही है और शंकर ने इसे अनिर्वचनीय कह कर छोड़ सा दिया है। प्रसिद्ध अंग्रेज विचारक एफ.एच. ब्रैडले ने इस सम्बन्ध में मानवबुद्धि का असामर्थ्य घोषित करते हुए कहा था कि हम यह नहीं जानते कि क्यों और कैसे चरम तत्त्व अपने को अनेक बिन्दुओं में विभाजित करता है या किस प्रकार विभाजित होकर भी "एकत्व" को बनाए रखता है। परन्तु रामानुज के लिये यह समस्या कभी भी पहेली रूप नहीं रही। उन्होंने अद्वैत के शुष्क एकत्व को अस्वीकार कर एकत्व के हृदय में ही भेद का सजीव सिद्धान्त ढूंढ़ निकाला । चरम सत्ता के एकत्व में अनुस्यूत भेद का यह सिद्धान्त सामानाधिकरण्य के नाम से अभिहित किया गया जिसमें नानात्व को एकत्व का विरोधी नहीं वरन् विशेषण माना गया। इस सिद्धान्त के द्वारा रामानुज ने यह प्रतिपादित किया कि एकत्व और नानात्व एक दूसरे के साथ घनिष्ट सम्बन्ध रखकर एक समन्वयात्मक एकता में समाविष्ट हो सकते हैं। भार

रामानुज ने सामानाधिकरण्य का सिद्धान्त व्याकरण से प्राप्त किया है। यह इस बात का द्योतक है कि भिन्न-भिन्न अर्थ और प्रयोजन वाले अनेक शब्दों की अन्ततोगत्वा एकार्थता में परिणति होती है (भिन्नप्रवृत्तिनिमित्तयुक्तस्यानेकशब्दस्यैकस्मिन्नर्थे वृत्तिस्सामानाधिकरण्यम्)। तर्कमीमांसा में सामानाधिकरण्य का तात्पर्य यह है कि किसी भी विधान में दो या दो से अधिक पद भिन्नार्थक होते हुए भी एकार्थताद्योतक होते हैं। तत्त्व-मीमांसा में यह इस बात को सूचित करता है कि एक ही द्रव्य में अनेक गुणों का अस्तित्व रह सकता है। अतः एक द्रव्यरूप ब्रह्म में चिदचिद्प नानात्व गुणरूप से विद्यमान रह सकता है।

रामानुज के अनुसार जितनी भी वस्तुओं का अस्तित्व है, वे सब अन्ततः ब्रह्म के ही प्रकार हैं। सब नाम उन्हीं के नाम हैं। प्रत्येक शब्द उन्हीं का प्रतीक है और अन्ततः उन्हीं की ओर जाता है। इसी को रामानुज-वेदान्त व्युत्पत्ति कहता है जो शब्दों का आन्तरिक अर्थ जानने में निहित है। इसके अनुसार किसी भी शब्द का साधारण अभिधार्थ के बाद अर्थ समाप्त नहीं हो जाता, बल्कि उसका व्यापार तब तक चलता रहता है जब तक वह परम सत्ता तक नहीं पहुंच जाता । वास्तव में यह बाद वाला अर्थ ही शब्द का आवश्यक अर्थ है।

इस सिद्धान्त के द्वारा रामानुज न केवल ब्रह्म, जीव और जगत् के बीच पारस्परिक सम्बन्धों की व्याख्या करते हैं, अपितु जीव और जगत् की वास्तविकता को भी सिद्ध करते

प्रो. पद्यरजिया (पृ.१०) रामानुज द्वारा व्याकरणीय सिद्धान्त के आधार पर तात्त्विक निर्णयों पर पहुँचने पर आपत्ति उठाते हैं। परन्तु कोई भी सिद्धान्त, चाहे वह व्याकरणीय हो या अन्य कोई, यदि किसी जटिल समस्या का समाधान प्रस्तुत करने में सहायक हो तो उसे स्वीकार करने में आपत्ति नहीं होनी चाहिये। रामानुज प्रकृति, जीव और ब्रह्म में अपृथसिद्धि एकता की स्थापना करते हैं। यह एकता एकभंगीय एकता है जिसमें ब्रह्म प्रधानतत्त्व और जीव तथा उस पर समाश्रित प्रकृति गौणतत्त्व हैं। एकता की इस धारणा

२०६

वेदान्त-खण्ड को "नीलकमल" के उदाहरण द्वारा समझाया जा सकता है। यहाँ नीलत्व कमल से बिल्कुल भिन्न है, क्योंकि गुण और द्रव्य एक नहीं हो सकते। लेकिन साथ ही एक गुण के रूप में नीलत्व अपने अस्तित्व के लिए एक द्रव्य पर, जो यहाँ कमल है, आश्रित है और इसलिये उसे उसके बाहर नहीं माना जा सकता। इस कमल नामक विशिष्ट वस्तु को इस अर्थ में एक एकता कहा गया है कि इसमें नीलत्व का गुण आवश्यक रूप से अन्तर्भूत है। रामानुज नीलत्व गुण और कमल द्रव्य में वास्तविक अन्तर मानते हैं। अद्वैत में इसके विपरीत सब अन्तरों को आभासमात्र ही माना गया है। न्यायवैशेषिक में अन्तर को वास्तविक तो माना गया है, परन्तु वहाँ इन पदार्थों में बाह्य सम्बन्ध माना गया है जबकि रामानुज आन्तरिक सम्बन्ध को मानते हैं। म

इसी सिद्धान्त से रामानुज उपनिषद् के महावाक्य "तत्त्वमसि" का अर्थ-निर्धारण करते हैं। इसमें "चम्"शब्द, जो साधारणतः जीव के लिये आता है, वस्तुतः ब्रह्म की ओर इशारा करता है, जो कि जीव का अन्तर्यामी है और जीव तथा उसके माध्यम से उसका शरीर समानरूप से जिसके प्रकार हैं। इसमें जो "तत्" शब्द है वह भी ब्रह्म का ही द्योतक है पर वह उसके एक भिन्न पक्ष का अर्थात् जगत् के कारण रूप की सूचना देता है। इस तरह इस महावाक्य में ब्रह्म के दो पृथक् पक्षों की एकता का निरूपण है। इस वाक्य का अन्तिम अर्थ यह है कि यद्यपि जगत् और जीव वास्तविक और भिन्न हैं, तथापि जिस ब्रह्म के अन्दर ये अन्तर्भूत हैं वह एक है। ये ब्रह्म के समान ही शाश्वत हैं, परन्तु उनसे बाहर नहीं हैं।

#### ६. ब्रह्मनिरूपण
रामानुज चरम सत्ता को वेदान्तप्रयुक्त ब्रह्म शब्द से ही अभिहित करते हैं तथापि वे कभी-कभी विष्णु, नारायण या श्रीनिवास शब्द का भी प्रयोग करते हैं। ये सभी नाम ब्रह्म के पर्यायवाची हैं और इनका उपयोग किसी साम्प्रदायिक अर्थ में नहीं किया गया है। जैसा कि हम पहले भी लिख चुके हैं रामानुज वेदान्त के ही आचार्य हैं, पाञ्चरात्र या श्रीवैष्णव सम्प्रदाय के नहीं।

ब्रह्म के ज्ञान के बारे में रामानुज का कहना है कि वह मानवबुद्धि के पर्यवेक्षण के परे है। वे अनुभव तथा तर्क के द्वारा ब्रह्म के अस्तित्व को सिद्ध करने के प्रयासों का बड़े विस्तार एवम् सूक्ष्मता से खण्डन करते हैं। ब्रह्म का साक्षात्कार किया जा सकता है, सिद्धि नहीं। ब्रह्म के अस्तित्व का एकमात्र प्रमाण श्रुति है। उन्हें कर्म और ज्ञान द्वारा पुष्ट भक्ति या उपासना से प्राप्त किया जा सकता है।

ब्रह्म के स्वरूप के बारे में रामानुज द्वारा प्रतिपादित मत अद्वैतमत के प्रत्यक्ष विरोध के रूप में प्रस्तुत किया गया है। उनके समस्त विधायक सिद्धान्त बोधायन आदि वेदान्ताचार्यों से प्राप्त किये गये हैं। परन्तु इसके पूर्व कि वे अपने पक्ष का प्रतिपादन करें

रामानुज का विशिष्टाद्वैत-वेदान्त

२०७ मुख्य प्रतिपक्ष के रूप में अद्वैतदर्शन के मूलभूत सिद्धान्त ब्रह्म के निर्विशेषत्व को रखते हैं। इसके अनुसार ब्रह्म एकमेव चरमसत्ता है जो सर्वथा निर्विशेष, निराकार, निष्पक्ष और सर्वभेदरहित है। वह चिद्रूप न होकर चिन्मात्र है। रामानुज अद्वैत की ब्रह्मविषयक इस स्थापना की दो खंडों में समीक्षा करते हैं। सबसे पहले वे इस बात का खण्डन करते हैं कि ब्रह्म निर्विशेष है और बाद में यह सिद्ध करते हैं कि वह चिन्मात्र नहीं है।

रामानुज का यह दावा है कि अद्वैतवादी चरमसत्ता के निर्विशेष होने का कोई प्रमाण नहीं दे सकते, क्योंकि समस्त प्रमाण न केवल विशिष्टग्राही ही होते हैं वरन् सविशेषता पर ही आधारित होते हैं। रामानुज बड़े विस्तारपूर्वक यह सिद्ध करते है कि निर्विशेष सत्ता के अस्तित्व का प्रमाण न तो प्रत्यक्ष, न अनुमान, न भाषा के शब्द और न श्रुति, स्मृति और पुराणादि देते हैं। समस्त ज्ञान का स्वरूप ही ऐसा है कि वह सविशेष एवं सापेक्ष हुए बिना नहीं रह सकता। जिस सत्ता का हमें ज्ञान होता है वह सविशेष ही है। निर्विशेष वस्तु का अस्तित्व ही सम्भव नहीं है। रामानुज का यह दृढ़ विश्वास है कि गुण के बिना सत्ता और सत्ता के बिना गुण का अस्तित्व नहीं हो सकता। केवल सगुण सत्ता ही हमारे अनुभव का विषय हो सकती है। ब्रह्म कभी निर्विशेष एवं निर्गुण नहीं हो सकता, क्योंकि ऐसी सत्ता का

अस्तित्व ही नहीं होता है। वह तो अद्वैतवादी की कल्पना की ही उपज है। अतः रामानुज दृढ़तापूर्वक यह प्रतिपादित करते हैं कि ब्रह्म निर्विशेष न होकर सविशेष है।

इसी तरह रामानुज अद्वैत के ब्रह्मसम्बन्धी इस मन्तव्य का भी खण्डन करते हैं कि ब्रह्म चैतन्यसत्ता न होकर चिन्मात्र है। अद्वैत में सत्ता और चित् या संवित् को एक ही माना गया है और संवित् के निर्विशेषत्व के ही आधार पर ब्रह्म का निर्विशेषत्व सिद्ध किया गया है। परन्तु रामानुज का कहना है कि सत्ता और संवित् का तादात्म्य तथा संवित् का निर्विशेषत्व किसी भी प्रमाण द्वारा सिद्ध नहीं किया जा सकता, क्योंकि सभी प्रमाण अनुभूति पर आधारित होते हैं और अनुभूति सदैव सविशेष ही होती है। एक श्रृंगापत्ति (डाइलेमा) की सहायता से अद्वैत के सिद्धान्त का खण्डन करते हुये वे कहते हैं-संवित् की सिद्धि होती है या नहीं? यदि इसकी सिद्धि नहीं होती है तो यह पूर्णतः शून्य (तुच्छ) है, आकाश-कुसुम की तरह, और यदि इसकी सिद्धि होती है तो इसका तात्पर्य यह है कि यह सविशेष है। अद्वैतवादी स्वयं अन्त में कुछ गुणों के अस्तित्व को स्वीकार करते हैं जैसे कि स्वयंप्रकाशता आदि। न वे यह तर्क कर सकते हैं कि ये सभी गुण मूलतः संवित् ही हैं क्योंकि इनमें मौलिक भेद है। संवित् अपने आप में आत्मतत्त्व का एक गुण है। इसकी पुष्टि इस बात से होती है कि यह क्षणिक अवस्थाओं से निर्मित है जिसका स्थायी आधार आत्मतत्त्व है। पहचानने की क्रिया के द्वारा भी यही प्रमाणित होता है कि आत्मतत्त्व स्थायी है और संवित् जो उसका गुण है परिवर्तनशील है। अन्त में रामानुज कहते हैं कि संवित् का सत्ता से

तादात्म्य नहीं माना जा सकता, क्योंकि स्वयं अद्वैतवादी संवित् को प्रमाणरूप मानते हैं । यदि में यह एक प्रमाण है तो यह किसी वस्तु का किसी व्यक्ति के लिए प्रमाण होना चाहिये। अतः२०८

वेदान्त-खण्ड यह वस्तु और विषय दोनों को मानकर चलता है। यही विषय संवित् का आधार है जो संवित से पृथक् है। इन दोनों में तादात्म्य नहीं। इसलिये हम कहते हैं कि "अनुभवाम्यहम्" (मैं अनुभव करता हूँ) न कि "अनुभूत्यहम्" (मैं अनुभूति हूँ)। सका।

अद्वैतदर्शन में चरमसत्ता का निर्गुण एवं सगुण के रूप में द्विविध वर्णन किया गया है। एक को पारमार्थिक और दूसरे को व्यावहारिक सत्ता कहकर दोनों में वैचारिक पृथक्करण किया गया है। सगुणब्रह्म की सत्ता औपाधिक ही है और जगत्प्रपंच तक ही सीमित है। पारमार्थिकरूप से उसकी सत्ता नहीं है। रामानुज इस वर्गीकरण के पूर्ण विरोधी हैं। उनके अनुसार ब्रह्म एक ही है और वह सगुण है। उपनिषदों में उसकी निर्गुणता

का आख्यान उसमें हेय गुणों के अभाव का ही सूचक है। आमाका

ऊपर लिखित परीक्षण के आधार पर रामानुज यह निष्कर्ष निकालते हैं कि ब्रह्म एक ऐसी चरम सत्ता का नाम है जो समस्त शुभगुण सम्पन्न है और जिसमें हेय गुणों का सर्वथा अभाव है। ब्रह्म के सर्वशुभ गुणसम्पनत्व को सिद्ध करने के लिये वे प्रायः उपनिषदों में प्रयुक्त सत्य, ज्ञानं, अनन्तं, आनन्दं आदि गुणों का वर्णन करते हैं। इनके साथ ही विष्णुपुराण को उद्धृत कर ज्ञान, बल, वरेण्य, ऐश्वर्य, शक्ति और तेजस् गुणों का भी उल्लेख करते हैं। ये गुण पाञ्चरात्र सम्प्रदाय में षाड्गुण्य विग्रह नारायण के लिए वर्णित हैं और व्यूह-प्रक्रिया के आधार हैं। वहाँ इनका सृष्टिप्रक्रिया में बड़ा महत्त्वपूर्ण स्थान है। रामानुज-दर्शन में इन गुणों का विष्णुपुराण के उद्धरण का उल्लेख मात्र है और इनका कोई विशेष स्थान या महत्त्व नहीं है। अतः इस आधार पर यह मानना अप्रामाणिक होगा कि रामानुज पाञ्चरात्र धर्म के अनुयायी थे या उससे प्रभावित थे। रामानुज अनेक मानवीय गुणों, उपमाओं एवम् सौन्दर्यसूचक शब्दों का उपयोग करते हैं। इन गुणों के अलावा रामानुज सोशील्य, कौमार्य, दया, करुणा, सौहार्द, सौलभ्य आदि का भी बड़े विस्तार से अनेक बार वर्णन करते हैं। इस प्रकार के वर्णनों में इनका मानवीकरण-सा हो गया है, जो रामानुज के उत्कृष्ट तत्त्वशास्त्र में कुछ असंगत है।

रामानुज न केवल विधायकरूप से ब्रह्म के अनंत अप्रतिम शुभ गुणों का वर्णन करते। हैं अपि तु ब्रह्म में हेय गुणों का पूर्ण अभाव है, इसको भी उतने ही भार के साथ कहते हैं। इसके लिये वे प्रायः निरवद्य, निर्विकार, समस्तहेयगुणप्रत्यनीक आदि पदों का प्रयोग करते हैं। उपनिषदों में निर्गुण और सगुण दोनों प्रकार की श्रुतियां मिलती हैं। निर्गुण श्रुति से रामानुज हेयगुण के निषेध का तात्पर्य लगाते हैं। सगुण श्रुति के आधार पर वे ब्रह्म के शुभ गुणों का प्रतिपादन करते हैं। ब्रह्म के गुणों की अनेकता उसके स्वरूप के नानात्व का बोध नहीं कराती, क्योंकि, पृथक् होते हुये भी समस्त गुण एक ही ब्रह्म में अस्तित्व रखते हैं और उनकी अद्वयता को हानि नहीं पहुंचाते।

न रामानुज की चरम सत्ता एक चरम तत्त्व ही नहीं, परम पुरुष भी है। सत्ता में गुणों के अस्तित्व को स्वीकार करने का अर्थ उसके व्यक्तित्व को स्वीकार कर पूर्ण पुरुषत्व हो ।

२०६

रामानुज का विशिष्टाद्वैत-वेदान्त भी स्वीकार करना है। ब्रह्म के व्यक्तित्व का वर्णन करते हुए वे उनके देहादि का, उनके वैकुण्ठधाम, वस्त्राभूषण, पत्नियों, सेवकों आदि का पौराणिक पद्धति से चित्रण करते हैं। यह ब्रह्म पर मानवीय रूपों और सम्बन्धों का आरोपण है जो उनके दर्शन में पौराणिक विश्वासों का प्रवेश है। एक विशुद्ध दर्शन में धार्मिक भावना की आड़ में पौराणिक गाथाओं एवं मान्यताओं का यह मिश्रण है।

रामानुज के ग्रन्थों में हमें ब्रह्म के देह का दो प्रकार का वर्णन मिलता है। प्रथम तो वे पुराणों तथा टंक, द्रमिड़ आदि पूर्वाचार्यों के कथन को तार्किक समीक्षा के बगैर स्वीकार कर ब्रह्म के देह का और उनके आंगिक सौन्दर्य, सुकुमारत्व एवं लावण्य का मानवीय आधारों पर बढ़ा-चढ़ाकर वर्णन करते हैं जो कि उनके निम्नस्तरीय मानवीकरण का ही परिचायक है। परन्तु इसके अलावा हम ब्रह्म के देह के दूसरे प्रकार का भी वर्णन पाते हैं जो उनकी दार्शनिक भव्यता के अनुरूप है। इसके अनुसार समस्त चराचर जगत् ब्रह्म का देह है। आत्मभूत ब्रह्म के चिदचिद् शरीर हैं। शरीर वही है जिसे आत्मा धारण करता है, नियमन करता है और अपने प्रयोजन हेतु कार्य में प्रवृत्त करता है। ठीक इसी प्रकार ईश्वर चिदचिद् का धारण एवं नियमन करता है और उन्हें कार्य में प्रवृत्त करता है। जगत् ब्रह्म का शरीर है यह सिद्धान्त रामानुज ने बृहदारण्यक उपनिषद् के अन्तर्यामी ब्राह्मण अधिकरण से प्राप्त किया है जिसमें ब्रह्म की व्याख्या करते हुए कहा गया है कि जो पृथिवी में निवास करता है, जो पृथिवी का अन्तर्यामी है पर जिसे पृथिवी नहीं जानती, जिसकी पृथिवी शरीर है, जो पृथिवी का अन्दर से नियमन करता है, वही तुम्हारी भी आत्मा है, नियन्ता है, अमृत तत्त्व है, वही ब्रह्म है।

ब्रह्म और चिदचिद् विश्व के इस शरीर-शरीरी भाव को रामानुज काफी विस्तार से समझाते हैं। जीव और जगत् वस्तुतः नित्य तथा पृथक् पदार्थ हैं तथापि वे ब्रह्म के अधीन होकर रहते हैं। क्योंकि ब्रह्म भोक्ता (जीव) तथा भोग्य (जड़) इन दोनों के भीतर अन्तर्यामी रूप से विद्यमान रहते हैं। श्वेताश्वतर का भोक्ता, भोग्य तथा प्रेरित यह त्रिविध ब्रह्म यहाँ क्रमशः चित्, अचित् तथा ब्रह्म के रूप में गृहीत किया गया है। रामानुज ब्रह्म में सजातीय और विजातीय भेद का निषेध करते हैं, परन्तु स्वगत भेद को स्वीकार करते हैं। ब्रह्म चित् और अचित् तत्त्वों का एक विशिष्ट है। उसको विशिष्ट करने वाले गुण नितान्त भिन्न हैं, यद्यपि उनका अस्तित्त्व अविभाज्य है। ऐसी दशा में ब्रह्म में स्वगतभेद विद्यमान रहता है। वे उस विराट् वृक्ष के सदृश हैं जिसकी असंख्य शाखायें और प्रशाखायें हैं। ब्रह्म ही जगत् की सृष्टि, स्थिति और प्रलय के कर्ता हैं। किन्तु इस प्रक्रिया में ब्रह्म निर्विकार ही रहते हैं। क्रियाशक्ति उनकी सत्ता या स्वरूप को बाधा नहीं पहुंचाती। प्रलय की अवस्था में चित और

अचित् अव्यक्त या बीजावस्था में ब्रह्म में रहते हैं। ब्रह्म को इस अवस्था में "कारणब्रह्म" कहते हैं। जब सृष्टि होती है तब ब्रह्म शरीरधारी जीवों तथा भौतिक पदार्थों में व्यक्त होते हैं। इस अवस्था में ब्रह्म को "कार्यब्रह्म" कहते हैं। ब्रह्म अपनी इन दोनों विशिष्ट अवस्थाओं

२१०

वेदान्त-खण्ड में अद्वैत रूप है। यही विशिष्टाद्वैत का तात्पर्य है। अभेद श्रुतियां कारणब्रह्म का सम्बोधन करती हैं और भेद श्रुतियां कार्यब्रह्म का।

यदि चित् और अचित् को ब्रह्म का देह या अंश माना जाये तो एक आपत्ति उत्पन्न होती है। सृष्टि की अवस्था में चित् के दोषों और अचित् के विकारों से क्या ब्रह्म में भी दोष एवम् विकार उत्पन्न नहीं होते? यदि चिदचिद् ब्रह्म के वास्तविक अंश हैं तो अंशी ब्रह्म में भी ये दोष अवश्य ही आरोपित किये जा सकते हैं। इस विषम स्थिति से बचने के लिये रामानुज शरीर-शरीरी सम्बन्ध को अधिक स्पष्ट करते हैं। जिस तरह शारीरिक विकारों या त्रुटियों से आत्मा प्रभावित नहीं होता उसी तरह जगत् के विकारों या त्रुटियों से ब्रह्म प्रभावित नहीं होते हैं। कभी-कभी रामानुज इस विषय को समझाने के लिये राजा-प्रजा के संबंधों की भी सहायता लेते हैं। प्रजा के सुख-दुःखों से जिस तरह राजा प्रभावित नहीं होता उसी तरह जीवों के दुःखों से ब्रह्म प्रभावित नहीं होते। परन्तु यह विचारणीय है कि क्या इन व्याख्याओं से रामानुज मूल आपत्ति का निराकरण करने में समर्थ हो सके हैं? यदि जगत् को ब्रह्म का विशेषण, अंश या देह भी माना जाये तो जगत् के दोषों के आरोपण से ब्रह्म अछूते नहीं रह सकते। रामानुज स्वयं इस कठिनाई और विरोधाभास से अवगत थे। इस आपत्ति से बचने के लिये यदि यह मान लिया जाये कि ब्रह्म का चराचर जगत् से बाह्य सम्बन्ध ही है तो इससे उनके अपृथसिद्धि सम्बन्ध पर प्रभाव पड़ता है। रामानुज के सामने इस विरोधाभास से बचने का कोई मार्ग नहीं है और इसी से उनके मूल सिद्धान्त में कुछ दुविधा आ जाती है।

रामानुज के ब्रह्म का निरूपण करते समय इस भ्रामक मान्यता का निरास आवश्यक है कि उन्होंने पाञ्चरात्र सम्प्रदाय से ब्रह्म के पर, व्यूह, विभव, अन्तर्यामी तथा अर्चावतार इन पञ्चविध रूपों के सिद्धान्त को स्वीकार किया है और अपने दर्शन में उनका समावेश किया है। यथार्थ में इस सिद्धान्त का इसके पाञ्चरात्रीय रूप में रामानुज के ग्रन्थों में उल्लेख ही नहीं है और न उन्होंने इस सिद्धान्त का कहीं उपयोग ही किया है। वे केवल ब्रह्म के अवतारों का उल्लेख करते हैं जो भक्तों के ऊपर अनुग्रह किया करते हैं। अवतारवाद का यह सिद्धान्त यजुर्वेद की "अजायमानो बहुधा विजायते" नामक श्रुति से स्पष्ट प्रतिपादित है और गीता तथा विष्णुपुराण में हमें इसका व्यवस्थित रूप मिलता है। रामानुज की अवतारवाद की व्याख्या भी इन्हीं दो ग्रन्थों पर आधारित है।

- संक्षेप में, रामानुज के अनुसार ब्रह्म पूर्ण एवम् परम पुरुष हैं जो समस्त शुभ गुणों के आकर हैं। वे जगत् के चरम लक्ष्य, आधार, नियन्ता, साक्षी, आवास, शरण्य, सखा आदि हैं। वे सर्वत्र विद्यमान समस्त पदार्थों के आदि एवं अंत हैं। जो सब निर्मित एवं विनष्ट किये जा सकते हैं, उन्हीं के स्वरूप हैं। वही सबके अक्षर कारण और सर्वस्व हैं।

रामानुज का विशिष्टाद्वैत वेदान्त

#### ७. सृष्टि-निरूपण
सृष्टि के विषय में रामानुज उपनिषदों एवं गीता के सिद्धान्तों को ही यथावत् स्वीकार करते हैं। उनका मत है कि सर्वव्यापी ब्रह्म स्वेच्छा से ही अपने से मकड़ी के जाले की तरह इस नानात्मक विश्व का सृजन करते हैं। ब्रह्म में चित् और अचित् दो तत्त्व विद्यमान रहते हैं। इनमें चित् जीव का द्योतक है और अचित् जड़ प्रकृति का । प्रकृति से ही समस्त भौतिक पदार्थों की उत्पत्ति होती है। श्वेताश्वतर-उपनिषद् में इसी प्रकृति को अनादि, एक, तथा अपने समान ही बहुत सी प्रजाओं की सृष्टि करने वाली माना गया है। रामानुज इसे स्वीकार करते हैं। इतना तो सांख्यदर्शन में भी माना गया है, परन्तु सांख्यमत से रामानुज का यह भेद है कि रामानुज प्रकृति को ब्रह्म का अंश और ब्रह्म द्वारा परिचालित मानते हैं। प्रकृति स्वयं सृष्टि नहीं करती, प्रत्युत ब्रह्म की अध्यक्षता में ही वह सृष्टि का कार्य करती है। सर्वशक्तिमान् ब्रह्म की इच्छा से सूक्ष्म प्रकृति तीन प्रकार के तत्त्वों में तेज, जल तथा पृथिवी में-विभाजित हो जाती है जिनमें क्रमशः सत्त्व, रज तथा तमोगुण पाये जाते हैं। इन्हीं तीनों तत्त्वों के नाना प्रकार के संयोग तथा मिश्रण के फल से जगत् के स्थूल पदार्थ उत्पन्न होते हैं और इसीलिये ये तीनों तत्त्व संसार के प्रत्येक पदार्थ में विद्यमान रहते हैं। यह सम्मिश्रणक्रिया त्रिवृतकरण कहलाती है। इसका मूलतः संकेत छान्दोग्य उपनिषद् में पाया जाता है।

रामानुज जगत के प्रति वास्तवलक्षी द्रष्टिकोण अपनाते हैं। उनके मत में जगत् उतना ही सत्य है जितना कि ब्रह्म स्वयम् । जगत् मिथ्या है, इस अद्वैत के निष्कर्ष का वे प्रबलरूप से विरोध करते हैं। यथार्थ में उनकी सृष्टिमीमांसा शंकर के मायावाद के प्रत्यक्ष खण्डन के रूप में स्थापित हुई है। यद्यपि दोनों आचार्यों के आधारग्रन्थ एक ही हैं, दोनों की शास्त्र को अध्ययन करने की पद्वति भी एक-सी है फिर भी दोनों के निष्कर्ष भिन्न ही नहीं, विरोधी भी हैं। दोनों ने अपने सृष्टिमीमांसा सम्बन्धी विचार अपनी ज्ञानमीमांसा और तत्त्व-मीमांसा से प्राप्त किये हैं। दोनों में मौलिक भेद सत्ता के प्रति दृष्टिकोण में है। दोनों यह मानते हैं कि सृष्टिप्रक्रिया का मूल कोई सृजन की चाह है और उस चाह को चरम सत्ता में स्थान मिलना चाहिए। परन्तु शंकर उस चाह को माया द्वारा ब्रह्म में आरोपित या मिथ्या मानते हैं। दोनों के अनुसार जगत् ब्रह्म की ही अभिव्यक्ति है, परन्तु शंकर के लिये यह अभिव्यक्ति आभास मात्र है, जबकि रामानुज इसे पूर्ण सत्य मानते हैं। शंकर के लिये यह विवर्त है जबकि रामानुज के लिये यह विकार है। विवर्त और विकार के बीच यह भेद सदानन्द ने वेदान्तसार में इस प्रकार समझाया है

सतत्त्वतोऽन्यथा प्रथा विकार इत्युदीरितः। अतत्त्वतोऽन्यथा प्रथा विवर्त इत्युदीरितः।।

२१२

वेदान्त-खण्ड अर्थात् यदि कोई वस्तु यथार्थ में किसी अन्य वस्तु के रूप में अभिव्यक्त होती है तो उसे विकार कहते हैं और यदि वह अयथार्थतः किसी अन्य वस्तु के रूप में अभिव्यक्त होती है तो उसे विवर्त कहते हैं।

अद्वैत-दर्शन में सत्ता के प्रति जो दृष्टिकोण अपनाया गया है उससे एक प्रश्न उपस्थित होता है कि यदि ब्रह्म एकमेव सत्ता है तो वैविध्यमय जगत् जिसका हम अनुभव करते हैं उसकी व्याख्या कैसे की जाये। इसका उत्तर माया के सिद्धान्त की सहायता से दिया अवश्य गया है, परन्तु माया स्वयं अपने आप में अनिर्वचनीय है, एक पहेली है, जो वास्तविक समाधान की अपेक्षा वैचारिक रहस्य है। यह एकत्व और नानात्व के विरोध को दूर करने के लिये प्रस्तुत की गई है, परन्तु इसमें स्वयं में सत् और असत् दोनों के निषेध का आत्मविरोध है। रामानुज सत्ता के प्रति सजीव दृष्टिकोण रखते हैं, अतः उनके लिये एकत्व और नानात्व के समाधान का प्रश्न ही उत्पन्न नहीं होता। वे इन दोनों को दो पृथक् तत्त्व न मानकर एक ही तत्त्व के दो पक्ष मान लेते हैं। इसमें एक चरम सत्ता अपने सविशेष स्वरूप में जगत के नाना चराचर तत्त्वों का अंग के रूप में समावेश कर लेती है। ताकिक दृष्टि से यह आवश्यक भी है कि यदि ब्रह्म में अभिव्यक्ति को स्वीकार कर लिया जाये तो उन नाना रूपों को भी ब्रह्म में स्वीकार करना पड़ेगा जिनमें ब्रह्म की अभिव्यक्ति हुई है। अद्वैतवादी इस अभिव्यक्त नानात्व को माया के आधार पर मिथ्या घोषित करते हैं। रामानुज सात तर्कों के बल पर मायावाद का खण्डन करते हैं।

(9) आश्रयानुपपत्ति-जिस अविद्या या माया से संसार की उत्पत्ति होती है उसका आधार क्या है? यदि यह कहा जाये कि वह जीवाश्रित है (वाचस्पति का मत) तो यह शंका उत्पन्न होती है कि जीवत्व तो स्वयं अविद्या का कार्य है, फिर जो कारण है वह कार्य पर कैसे निर्भर रह सकता है? यदि यह कहा जाये कि अविद्या ब्रह्माश्रित है (सर्वज्ञात्ममुनि का मत) तो फिर ब्रह्म को शुद्ध ज्ञानस्वरूप कैसे कह सकते हैं? और न अविद्या को एक पृथक् स्वाश्रयी तत्त्व ही माना जा सकता है, क्योंकि इसमें अद्वैत के सिद्धान्त का खण्डन होता

(२) तिरोधानुपपत्ति-अद्वैतवाद के अनुसार अविद्या ब्रह्म को आच्छादित कर अध्यारोप द्वारा जगत् को व्यक्त करती है। परन्तु ब्रह्म जो स्वप्रकाश है अध्यारोप का विषय नहीं हो सकता, अन्यथा उसका तात्पर्य ब्रह्म के स्वरूप का विनाश या लोप होगा।

(३) स्वरूपानुपपत्ति- यदि हम अविद्या की सत्ता को स्वीकार करें तो प्रश्न उपस्थित होता है कि उसका स्वरूप क्या है? क्या वह सत् है या असत् है? अद्वैतवादी उसे सत् मानते ही नहीं। पर उसे असत् भी नहीं माना जा सकता, क्योंकि इससे अद्वैतवाद की हानि होगी। कारण कि चित् में स्थित अविद्या यदि स्वयं ही चिप है और असत् भी है तो दो प्रकार के चित् की कल्पना करनी होगी-एक तो सत् चित् (ब्रह्म) और दूसरा असत् चित् (अविद्या)। इसके अलावा इस प्रस्थापना में अनवस्था दोष भी होगा, क्योंकि यदि असत् जगत् के कारण के रूप में अविद्या को माना जाये और यह अविद्या स्वयं भी असत् हो

रामानुज का विशिष्टाद्वैत-वेदान्त

२१३ तो इसके भी कारण के रूप में किसी अन्य तत्त्व को मानना पड़ेगा। इस दोष के निवारण हेतु यह माना जा सकता है कि सत् चित् जो स्वयं ब्रह्म है, अविद्या है। तो इसका अर्थ यह होगा कि ब्रह्म स्वयं ही जगत् का कारण है और ऐसी अवस्था में अविद्या के किसी तत्व को मानना अनावश्यक होगा। फिर ब्रह्म तो शाश्वत तत्त्व है। अतः उसका कार्यरूप जगत् का आभास भी शाश्वत ही होगा। अतः अविद्या को सत् माने बिना जगत् के आभास की व्याख्या नहीं हो सकती।

(४) अनिर्वचनीयानुपपत्ति-अविद्या को भावरूप अज्ञान कहते हैं। परन्तु ऐसा कहने का कुछ अर्थ नहीं होता। अज्ञान का अर्थ ज्ञान का अभाव है। तब फिर वह भावरूप कैसे माना जा सकता है? अविद्या का ज्ञान प्रत्यक्ष या अनुमान से भी नहीं होता है। कोई भी अनुभव भ्रामक नहीं है। भ्रम में भी अर्धज्ञान ही होता है अज्ञान नहीं। इस तरह न तो सिद्धान्ततः और न व्यवहार में अविद्या की सिद्धि हो सकती है।

(५) प्रमाणानुपपत्ति-अविद्या की सिद्धि के लिये शास्त्रों में भी कोई प्रमाण नहीं है। प्रकृति को माया कह कर उपनिषदों में सम्बोधित किया गया है परन्तु वहाँ माया का तात्पर्य अज्ञान नहीं, वरन् ब्रह्म की विशिष्ट शक्ति है।

(६) निवर्तकानुपपत्ति- अविद्या का कोई निवर्तक नहीं हो सकता, क्योंकि अद्वैत के अनुसार निर्विशेष ज्ञान ही अविद्या का निवारण कर सकता है। परन्तु यह ज्ञान सम्भव नहीं।

(७) निवर्त्यानुपपत्ति-अविद्या का निवारण भी सम्भव नहीं है, क्योंकि यह भावरूपा है। भावरूप सत्ता का कभी बिनाश नहीं हो सकता।

इस तरह मायावाद का खण्डन कर रामानुज यह प्रतिपादित करते हैं कि सृष्टि वास्तविक है। अपने पक्ष का समर्थन करने के लिये वे कहते हैं कि सभी ज्ञान सत्य होता है और कोई भी विषय मिथ्या नहीं होता है। रज्जु-सर्प वाले श्रम में भी यही बात है। जो तीनों तत्त्व सर्प में विद्यमान हैं वे ही रज्जु में भी हैं। इसलिये हमें रज्जु में सर्प की प्रतीति होती है। वह असत् पदार्थ की प्रतीति नहीं होती। इसी तरह रामानुज इस तर्क का भी खण्डन करते है कि जगत् के पदार्थ मिथ्या हैं क्योंकि वे क्षणिक हैं। इन्हें एक विशेष अर्थ में असत् कहा जा सकता है पर तुच्छ या मिथ्या नहीं। मिथ्या या तुच्छ उनके बाधित होने पर ही हो सकते है, मात्र परिवर्तन से नहीं। शास्त्रों में भी कहीं पर जगत को मिथ्या नहीं कहा गया है। श्रुतियों में जहाँ नानात्व का निषेध और एकत्व का प्रतिपादन किया गया है वहाँ एकत्वविहीन नानात्व का ही निषेध है, एकत्व में निहित नानात्व का नहीं। ब्रह्म व्यतिरिक्त जगत् मिथ्या है, ब्रह्म समाश्रित जगत् मिथ्या नहीं। श्वेताश्वतर-उपनिषद् में जहाँ प्रकृति को माया कहा गया है, वहाँ माया का तात्पर्य अद्भुत पदार्थों की सृष्टि करने वाली शक्ति है। इसी तरह जब ब्रह्म को मायिन कहा गया है तो इसका तात्पर्य केवल इतना ही है कि उनकी सृष्टिलीला अद्भुत तथा विचित्र होती है।

वेदान्त-खण्ड

अतः रामानुज यह निष्कर्ष निकालते हैं कि जगत् ब्रह्म का एक वास्तविक परिणाम है। सृष्टिप्रक्रिया ब्रह्म की आत्माभिव्यक्ति है। ब्रह्म अपनी पूर्णता और विशुद्धता को छोड़े बिना जगत् की अभिव्यक्ति करते हैं। ब्रह्म जगत् को व्याप्त करते हुए इससे परे भी है। वे विश्वानुग तथा विश्वातीत हैं। जगत् के समस्त पदार्थ उनमें स्थित हैं फिर भी ब्रह्म उनसे पृथक् हैं। जगत् ब्रह्म से ही उद्भूत होता है, ब्रह्म में ही स्थित रहता है और उन्हीं में लीन हो जाता है। ब्रह्म जगत् के निमित्त, उपादान और सहकारी कारण एक ही साथ हैं। ब्रह्म जगत् का कारण ठीक उसी तरह है जिस तरह मकड़ी अपने जाले की और आग चिनगारी

यदि ब्रह्म जगत् का कारण है तो यह प्रश्न उपस्थित होता है कि पूर्ण ब्रह्म अपूर्ण विश्व का कारण कैसे हो सकता है? रामानुज का कहना है कि 'यह कैसे होता है' यह प्रश्न एक पहेली हो सकता है पर ऐसा होता है, यह सत्य है। श्रुति इसकी पुष्टि करती है। इसी तरह यह भी आपत्ति की जा सकती है कि कारण और कार्य समधर्मी होने चाहिये, परन्तु

जगत् ब्रह्म से बहुत भिन्न है। इसके उत्तर में रामानुज कहते हैं कि दोनों में पूर्ण साधर्म्य - भी नहीं हो सकता। कारण सम्बन्ध में न तो पूर्ण साधर्म्य और न पूर्ण वैधर्म्य ही हो सकता है। किसी वस्तु की एक अवस्था छोड़कर दूसरी अवस्था को प्राप्त करना ही कार्यता है, जैसे कि मिट्टी परिवर्तित होकर घड़े का रूप धारण करती है। दोनों में तात्त्विक एकता है, तथापि गुणों में वैभिन्य है। कार्य और कारण में साधर्म्य इस आधार पर है कि कार्य कारण में गूढरूप से निहित है और कारण कार्य में परिवर्तित होने की क्षमता रखता है। कारण और कार्य में अन्तरंग सम्बन्ध सिद्ध करने के लिये रामानुज जैविक जगत् से विकास के सिद्धान्त को लेते हैं। जिस तरह बालक शिशु से युवक के रूप में विकसित होता है उसी तरह कारण कार्य में परिवर्तित होता है। ब्रह्म में सृष्टि के मूलतत्त्व गूढरूप से निहित होते हैं। सृष्टि का तात्पर्य उन्हीं तत्त्वों का अभिव्यक्त होना है। ब्रह्म का कारणावस्था से (जिससे जगत् गर्भित रूप में रहता है) कार्यावस्था को (जिसमें जगत् प्रकट होता है) प्राप्त करना ही सृष्टि है। अतः सृष्टि का अर्थ अव्यक्त का व्यक्त होना है, सूक्ष्म का स्थूल होना है। सृष्टि के पूर्व जीव

और जगत् सुषुप्त या अव्यक्त रूप में ब्रह्म में निहित रहते हैं। सृष्टिप्रक्रिया में जीव कर्मानुसार देह तथा चित्शक्ति को प्राप्त करते हैं। जगत् के भौतिक पदार्थ स्थूलता को प्राप्त कर लेते हैं। सृष्टि और विसृष्टि ये दोनों प्रक्रियाएं एक ही ब्रह्म की दो अवस्थायें हैं। दोनों अवस्थाओं में ब्रह्म का ऐक्य विद्यमान रहता है। केवल भेद यह रहता है कि विसृष्टि में ऐक्य एकविध होता है जबकि सृष्टि में अनेक विध हो जाता है। ब्रह्म की ये दोनों अवस्थायें समानरूप से सत्य हैं और कोई भी अवस्था असत्य या मिथ्या नहीं है। _ ब्रह्म की, जगत् की कारणता की चर्चा करते हुए यहाँ शंकर और रामानुज की कारणताविषयक मान्यताओं का तुलनात्मक विचार अप्रासंगिक नहीं होगा। रामानज सत्कार्यवाद को स्वीकार करते है। परन्तु यह सत्कार्यवाद सांख्यदर्शन के अर्थ में नहीं जहाँ

रामानुज का विशिष्टाद्वैत-वेदान्त

२१५ कार्य को अभिव्यक्ति के पूर्व भी सत् माना गया है। रामानुज का तात्पर्य केवल इतना ही है कि कार्य कारण का ही अवस्थान्तर है-वही द्रव्य कारण है और वही कार्य। मात्र अवस्था में अन्तर होता है। शंकराचार्य, जो कि पूर्ण अद्वैत को मानते है, यथार्थ में कारणता को स्वीकार नहीं करते। फिर भी व्यावहारिक दृष्टि से वे इसके मूल्य को स्वीकार करते हैं। परिणामतः वे कारणता और अद्वैत में समन्वय स्थापित करने का प्रयास करते हैं जो विवर्तवाद में परिणत होता है। विवर्तवाद में एक ही साथ कारणता का स्वीकार तथा निषेध होता है। इसमें पहले कारणता को स्वीकार कर जगत् के अस्तित्व का प्रतिपादन किया जाता है और बाद में जगत् को मिथ्या तथा अद्वैत ब्रह्म को सत्य घोषित कर कारणता का निषेध कर दिया जाता है। शंकर अद्वैत और कारणता में समन्वय स्थापित करना चाहते थे परन्तु वह सम्भव नहीं था। क्योंकि अद्वैत निरपेक्ष सिद्धान्त है जबकि कारणता सापेक्ष है। एक बुद्धि से परे है तो दूसरा बुद्धि के लिये आवश्यक है। वे इन दोनों में समन्वय तो नहीं कर पाते, पर शंकर अद्वैत को ग्रहण करते हैं और कारणता का त्याग कर देते हैं। इसके विपरीत रामानुज कारणता के सिद्धान्त को अद्वैत के सामने समर्पित नहीं करते। वे चरम सत्ता के एक ऐसे स्वरूप का प्रतिपादन करते हैं जिसमें दोनों का समन्वय हो जाता है। यथार्थ में वे दोनों में विरोध नहीं मानते। अद्वैत का नानात्व में यह परिणाम ही कारणता है। ।

मार यदि ब्रह्म को जगत् का कारण माना जाये तो यह प्रश्न उपस्थित होता है कि अविकारी ब्रह्म कैसे जगत् रूपी परिणाम को प्राप्त हो सकता है। इसके लिये रामानुज ब्रह्म के स्वरूप का द्विविध भेद बताते हैं। ब्रह्म में दो तत्त्व हैं-उनका देह और उनकी आत्मा। ब्रह्म की आत्मा उनकी मूल-प्रकृति का प्रतीक है जो पूर्ण, अविकारी एवं विशुद्ध है। ब्रह्म का देह जगत् से वहीं सम्बन्ध है जो आत्मा और देह में है। इसी को शरीर-शरीरी भाव कहते हैं। ब्रह्म का शारीरिकत्व रामानुज दर्शन का मूल आधार है। यही उपनिषदों का भी मूलभूत सिद्धान्त है। इसका सर्वश्रेष्ठ प्रतिपादन बृहदारण्यक उपनिषद के अन्तर्यामी प्रकरण में हुआ है। जगत् के रूप में ब्रह्म का परिणाम उनकी अपूर्णता या विकास का द्योतक नहीं, क्योंकि यह परिणाम उनके देह ही में होते हैं, मूल आत्मा में नहीं।

रामानुज जगत् और ब्रह्म के सम्बन्ध को द्रव्य-गुणभाव के आधार पर भी समझाते हैं। यह सिद्धान्त उनकी ज्ञानशास्त्रीय प्रस्थापना की तार्किक परिणति है। उनके अनुसार प्रत्येक द्रव्य गुण या सविशेष ही होता है, निर्विशेष नहीं। द्रव्य-गुण-सम्बन्ध द्रव्य और उसके मौलिक गुणों के बीच ही नहीं, वरन् द्रव्यों के बीच भी होता है। जैसे, वह दंडी है। यहाँ "वह" और "दंड" इन दो द्रव्यों के बीच द्रव्य-गुण सम्बन्ध है। "दंड' "वह" से पृथक अस्तित्व रखता है फिर भी "वह" का गुण है। इसी तरह जगत् भी एक पृथक् द्रव्य होते हुए भी ब्रह्म का गुण या पर्याय है। रामानुज कारण-कार्य सम्बन्ध और शरीर-शरीरी सम्बन्ध को भी द्रव्य-गुण-सम्बन्ध में घटित करते हैं। द्रव्य द्वारा एक गुण से दूसरे गुण की प्राप्ति ही कार्यता है। इसी तरह शरीर भी शरीरिन् का गुण है क्योंकि वह उस पर

२१६

। वेदान्त-खण्ड

आश्रित रहता है। इस द्रव्य-गुण-सम्बन्ध का आधार लेकर रामानुज ब्रह्म की अखण्डता एवं पूर्णता को बचा लेते हैं और साथ ही साथ जगत् की सत्यता की भी रक्षा करते हैं। कारण, द्रव्य का गुण से भेद होना स्वाभाविक है। किसी द्रव्य के द्रव्यत्व से गुण पार्थक्य होता है। अतः ब्रह्म का पूर्ण और जगत् का अपूर्ण होना अस्वाभाविक नहीं। कोई भी वस्तु किसी द्रव्य का गुण होती तो इस आधार पर नहीं कि वह द्रव्य की समानधर्मी है, परन्तु इस आधार पर कि वह द्रव्य पर पूर्णतया आधारित है। इस तरह रामानुज जगत् का ब्रह्म से पार्थक्य भी सिद्ध करते हैं और जगत् की ब्रह्म पर निर्भरता भी प्रतिपादित करते हैं।

#### आत्म-निरूपण
रामानुज के दर्शन में ब्रह्म का अद्वैतत्व इस तरह उपहित है कि उनके सविशेष ऐक्य में आत्मा या जीव की वास्तविक सत्ता के लिये पूरा स्थान है। इसके विपरीत अद्वैतवाद में ब्रह्म को ही एकमात्र वास्तविक सत्ता माना गया है। फलतः सभी आत्मा उनके आभासमात्र माने गये हैं। पारमार्थिक रूप से आत्मा ब्रह्म ही है। सभी आत्माएं यथार्थतः एक ही अविभाज्य निष्कल ब्रह्म हैं जो कि अविद्या के द्वारा बहुविध प्रतीत होते हैं। जीव या आत्मा में साक्षी का तत्त्व ही सत्य है, देहादि मायाजनित एवं मिथ्या है। रामानुज अद्वैतवाद की इस मान्यता का पूर्ण विरोध करते हैं। वे आत्मा की पारमार्थिक सत्यता तर्क एवं श्रुति के प्रमाण पर प्रतिपादित करते हैं। प्रत्येक आत्मा ब्रह्म का अंश या प्रकार है और उतना ही वास्तविक है जितना ब्रह्म।

प्रत्येक आत्मा एक पृथक् सत्ता एवं स्वरूपवाला है। अनादि एवं अनन्त है। वह देह, इन्द्रिय, मन, प्राण, बुद्धि आदि से विलक्षण, निर्विकार, निरवयव, स्वप्रकाश, अजड़ एवं असंख्य है। रामानुज आत्मा को अणुरूप मानते हैं। अद्वैत में आत्मा को सर्वव्यापी माना गया है। परन्तु रामानुज का कहना है कि यदि आत्मा सर्वव्यापी होता तो सर्वत्र उसका अस्तित्व होना चाहिये था। आत्मा सर्वव्यापी तो है नहीं और यदि उसे अणु नहीं माना जाये तो उसे सावयव वस्तुओं की तरह मध्यम परिमाण वाला मानना पड़ेगा, परन्तु तब वह विनाशशील हो जायेगा। कर्म-वैभिन्न्य भी आत्मा के अणुत्व की ही पुष्टि करता है। श्रुतियों में जब आत्मा को सर्वव्यापी कहा गया है तो वहाँ उसका तात्पर्य यह है कि आत्मा इतनी सूक्ष्म है कि वह प्रत्येक अचित्र में प्रवेश कर सकता है। यद्यपि आत्मा अणुरूप है, तथापि उसकी चेतना समस्त देह में व्याप्त है। द्रव्य की दृष्टि से आणविक होते हुये भी ज्ञान की दृष्टि से वह असीम है।

अद्वैतवाद में ज्ञान को आत्मा का स्वरूप माना गया है। आत्मा ज्ञाता नहीं, ज्ञानरूप ही है। उसका ज्ञातृत्व औपाधिक है क्योंकि ज्ञातृत्व परिणाम या विकार पर आधारित है जबकि आत्मा अविकारी है। इसके विपरीत रामानुज का मत है कि आत्मा ज्ञानरूप नहीं, ज्ञाता है। ज्ञातृत्व के लिये विकास या परिणाम आवश्यक नहीं। ज्ञान आत्मा का धर्म है,

रामानुज का विशिष्टाद्वैत-वेदान्त

२१७ आत्मा धर्मी है। आत्मा का "अहं" मायोपाधिक नहीं, वरन् वह आत्मा का स्वाभाविक गुण है और प्रत्येक अवस्था में उसमें विद्यमान रहता है। आत्मा का ज्ञान अवस्थानुसार संकुचित

और विकसित होता है। मोक्ष की अवस्था में वह सर्वव्यापी होता है।

- इसी तरह अद्वैत में आनन्द को आत्मा का रूप माना गया है, परन्तु रामानुज आनन्द को आत्मा का गुण मानते हैं। ज्ञान की तरह आनन्द भी अवस्थानुसार घटता-बढ़ता है और मोक्ष की अवस्था में आत्मा पूर्ण आनन्द का भोग करती है।

रामानुज आत्मा को कर्ता और भोक्ता भी मानते हैं। सांख्य और अद्वैत दर्शन में यह कर्तृत्व उपाधिनिमित्त माना गया है, स्वाभाविक नहीं, क्योंकि समस्त कार्य दुःख रूप हैं। यदि कर्म स्वाभाविक है तो कर्मविमोक्ष संभव नहीं होगा और परिणामस्वरूप मोक्ष भी प्राप्त नहीं होगा। इसके विपरीत रामानुज का मन्तव्य है कि समस्त कर्म बन्धरूप या दुःखस्वरूप नहीं होते। केवल देहाध्यासयुक्त कर्म ही ऐसे होते हैं। फिर यदि आत्मा का कर्तृत्व स्वाभाविक भी हो तो इसका तात्पर्य यह नहीं कि कर्म करना उसके लिये अपरिहार्य होगा। मोक्ष की अवस्था में वह कर्म की शक्ति से युक्त होता है, पर वह कर्म करने या न करने के लिए स्वतन्त्र होता है।

। यद्यपि आत्मा का ब्रह्म से पृथक् अस्तित्व है, तथापि वह ब्रह्म से स्वतन्त्र नहीं। अतः ब्रह्म के साथ आत्मा का सम्बन्ध जाने बिना आत्मा के स्वरूप का ज्ञान नहीं हो सकता। श्रुतियों में आत्मा और ब्रह्म का सम्बन्ध कहीं-कहीं अभेद और कहीं-कहीं भेद के रूप में माना गया है। यथार्थ में आत्मा और ब्रह्म में क्या सम्बन्ध है? यह समस्या एक अजीब भूल-भुलैया है जिसमें सभी चक्कर खाने लगते हैं। अद्वैतवाद में पूर्ण अभेदवाद का प्रतिपादन किया गया है, परन्तु रामानुज इसका प्रबल प्रतिवाद करते हैं। उनका विचार है कि उपनिषदों में वर्णित आत्मा और ब्रह्म की एकता पूर्ण अभेद की सूचक नहीं। अणु आत्मा और विभु ब्रह्म, ये दोनों एक कैसे हो सकते हैं? श्रुतिवर्णित अभेदता का केवल यही तात्पर्य है कि ब्रह्म प्रत्येक और समस्त चराचर जगत् में व्याप्त होने के कारण आत्मा में भी व्याप्त है और भीतर से उसका नियमन करता हुआ उसका अन्तर्यामी है। इस प्रसंग में उपनिषद् के महावाक्य 'तत्त्वमसि" की रामानज द्वारा की गई व्याख्या ध्यान देने योग्य है। उनका कहना है कि दो सर्वथा भिन्न पदार्थों में अभेद स्थापित नहीं किया जा सकता। परन्तु सर्वथा अविकल पदार्थ को लेकर भी इस सम्बन्ध का निर्देश करना निरर्थक हो जायेगा, क्योंकि वह वृथा पिष्टपेषण मात्र होगा। अतः अभेद का सम्बन्ध उसमें लागू हो सकता है जो एक ही पदार्थ के दो भिन्न-भिन्न रूप हों। "सः अयं देवदत्तः" (यह वही देवदत्त है) यह वाक्य पहले देखे हुए देवदत्त और इस समय देखे हुए देवदत्त में तादात्म्य की स्थापना करता है। कालिक तथा अन्यान्य भेद होने पर भी व्यक्ति (देवदत्त) एक ही है। "तत्त्वमसि" का भी ऐसा ही अर्थ लगाना चाहिये। तत् का अर्थ है वह ब्रह्म जो सर्वज्ञ, सर्वशक्तिमान् और जगत् का कारण है। त्वम् का अर्थ है चिदचिद्विशिष्ट शरीर वाला ब्रह्म, जो अन्तर्यामी है। अतएव२१८

वेदान्त-खण्ड

यहाँ जो अभेद कहा गया है वह ब्रह्म के एक विशिष्ट प्रकार में और दूसरे विशिष्ट प्रकार में है। इसका तात्पर्य आत्मा में स्थित अन्तर्यामी ब्रह्म और विश्व का कारण ब्रह्म दोनों की तात्त्विक एकता है।

___ रामानुज न केवल पूर्ण अभेद का ही खण्डन करते हैं वरन् पूर्ण भेद का भी खण्डन करते हैं। श्रुतियों में भेद का भी वर्णन मिलता है और अभेद का भी। इसका समन्वय रामानुज इस प्रकार करते हैं कि आत्मा और ब्रह्म में भिन्न-भित्र दृष्टियों से भेद भी है और अभेद भी है। ब्रह्म पूर्ण और विभु है, जबकि आत्मा अपूर्ण और अणु है। इस आधार पर दोनों में भेद है। आत्मा ब्रह्म पर पूर्णतया आश्रित है और ब्रह्म उसका अन्तर्यामी है, इस दृष्टि से दोनों में अभेद तादात्म्य या अनन्यत्व का सम्बन्ध है। आत्मा ब्रह्म का अंश है अतः दोनों में भेदाभेद सम्बन्ध भी है। इस तरह रामानुज भेद, अभेद और भेदाभेद तीनों को मानते हैं। जब वे भेदाभेद का खण्डन करते हैं तो वहाँ वे उन मतों का खण्डन करते हैं, जिनके अनुसार एक ही वस्तु अमवश दो रूपों में दिखाई देती है अथवा एक ही वस्तु यथार्थतः दो बन जाती है। रामानुज भेदाभेद को इस अर्थ में स्वीकार करते हैं कि एक ही वस्तु दो रूपों में उपस्थित होती है। रामानुज के इस भेदाभेद में भेद की अपेक्षा अभेद पर! ही अधिक महत्त्व दिया गया है, क्योंकि उन्होंने ब्रह्म की स्वतन्त्र सत्ता तथा आत्मा की ब्रह्माश्रित सत्ता का प्रतिपादन किया है। अपनी स्थिति को समझाने के लिये रामानुज अंश

और अंशी के साथ आत्मा और ब्रह्म की तुलना करते हैं। आत्मा को निष्कल ब्रह्म का अंश कैसे माना जा सकता है? इसका उत्तर देते हुए रामानुज कहते हैं कि जिस तरह चिनगारी अग्नि का अंश है उसी तरह आत्मा ब्रह्म का अंश है। जिस तरह अंश का अस्तित्व अंशी पर, गुण का द्रव्य पर, कर्म का कारण पर निर्भर रहता है उसी तरह आत्मा का अस्तित्व ब्रह्म पर निर्भर रहता है। आत्मा अंश है और ब्रह्म अंशी। आत्मा नियम्य है और ब्रह्म नियामक । आत्मा आधेय है और ब्रह्म आधार । यद्यपि आत्मा ब्रह्म का अंश है, तथापि इसका तात्पर्य यह नहीं है कि वह ब्रह्म से पृथक् नहीं है। उसका पर्यायरूप से भी अस्तित्व है और द्रव्यरूप से भी। अपने शरीर के सन्दर्भ में वह द्रव्य है और ब्रह्म के सन्दर्भ में पर्याय है।

सष्टि के पूर्व की अवस्था में प्रत्येक आत्मा ब्रह्म में अव्यक्त रूप में गर्भित रहता है। इस अवस्था में उसके ज्ञानादि लक्षण संकुचित रूप में रहते हैं। इस सूक्ष्मावस्था में वह ब्रह्म के साथ एकरूप-सा हो जाता है, परन्तु यह एकरूपता तादात्म्य नहीं है। आत्मा का ब्रह्म में यह विलय विसर्जन नहीं है। इस अविनाभाव अवस्था में भी उसका पृथक् अस्तित्व एवं स्वरूप बना रहता है।

सृष्टि की प्रक्रिया में आत्मा व्यक्तरूप को प्राप्त होता है, कर्मानुसार उसके ज्ञान का विस्तार होता है और देह की प्राप्ति होती है। देह की प्राप्ति के बाद उसमें ब्रह्म का प्रवेश होता है और वे अन्तर्यामी के रूप में उसमें स्थित रहते हैं। परन्तु इस ब्रह्मप्रवेश से न तो ब्रह्म के पूर्णत्व की हानि होती है और न आत्मा के व्यक्तित्व की ही। इस अवस्था में भी

२१९

रामानुज का विशिष्टाद्वैत-वेदान्त आत्मा का ब्रह्म के साथ वही सम्बन्ध होता है जो देह का आत्मा के साथ। रामानुज के अनुसार मनुष्य के शरीर और आत्मा दोनों ही सत्य हैं। ब्रह्म के अचित् अंश से देह की उत्पत्ति होती है। आत्मा की उत्पत्ति नहीं होती, वह नित्य है। आत्मा का बन्धन कर्म का परिणाम है। शरीरयुक्त होने पर आत्मा चेतन शरीर और इन्द्रियों से बद्ध हो जाता है। वह उस चैतन्यरूप शरीर को ही अपना रूप मानने लगता है। अनात्म विषय में इस आत्म-बुद्धि को ही अहंकार कहते हैं। यही अविद्या है। मि मुक्ति की स्थिति में भी आत्मा का अस्तित्व अविकल रहता है। वह तब ब्रह्मरूप होकर पूर्णता एवं आनन्द का उपभोग करता है। इस अवस्था में आत्मा के अस्तित्व का विनाश नहीं होता, वरन् पूर्णता की प्राप्ति होती है। जीव की यह पूर्णता ब्रह्म के प्रभुत्व का हनन नहीं करती, क्योंकि तब भी वह ब्रह्म में पर्याय और अंश के रूप में ही रहता है।

#### ६. मोक्षोपाय-निरूपण
का आत्मा के बन्धन की अवस्था अपूर्ण एवं दुःखयुक्त है अतः इससे परे एक अन्य अवस्था की ओर लक्ष्य रखती है। यही आत्मा का लक्ष्य या साध्य है। इसकी सिद्धि साधना द्वारा ही सम्भव है। इस साधना में कर्म, ज्ञान और भक्ति-नैतिक, बौद्धिक और आध्यात्मिक तीनों प्रकार के प्रयास आवश्यक हैं।

अद्वैत-दर्शन में अज्ञान ही बन्धन का कारण है, अतः ज्ञान से ही मोक्ष की प्राप्ति होती है। नैतिक नियम और ईश्वरभक्ति प्रत्यक्ष रूप से मोक्ष की प्राप्ति नहीं करवा सकते। ये ज्ञान की प्राप्ति में सहायक हो सकते हैं और हमें तत्त्वज्ञान में प्रवृत्त कर सकते हैं। परन्तु मोक्ष प्रदान नहीं करवा सकते, क्योंकि कर्म भेद-दृष्टि में ही सम्भव है और मोक्ष भेददृष्टि से सम्भव नहीं। धर्म के विधि-निषेध अज्ञान में ही सम्पन्न होते हैं अतः वे अज्ञान का निवारण नहीं कर सकते। प्रत्येक कर्म, चाहे वह कितना ही इष्ट क्यों न हो, नये बन्धनों को जन्म देता है। कर्म उन्हीं के लिये है जो अविद्या में हैं, ज्ञानी के लिये नहीं। इसके विपरीत मीमांसादर्शन में कर्म को ही एकमात्र साधन माना गया है। इसके अनुसार वेद का प्रयोजन कर्मकाण्ड का प्रतिपादन है, अतः उससे भिन्न ज्ञान प्रतिपादक वाक्य निरर्थक हैं।

रामानुज का मत अद्वैतमत से भिन्न है। अद्वैतमत के अनुसार आत्मा सदैव मुक्त ही है, उसे मात्र उसका अनुभव ही करना है। इसके विपरीत रामानुज यह मानते हैं कि मुक्ति साधना द्वारा प्राप्त करने से होती है। अद्वैत की तरह वे भी मानते हैं कि अज्ञान बन्धन का मूल है, परन्तु उनका यह मानना है कि कोरे बौद्धिक ज्ञान से अज्ञान का निवारण नहीं हो सकता। इसके लिये क्रिया, ज्ञान एवं भावना तीनों की साधना आवश्यक है। कर्मयोग, ज्ञानयोग और भक्तियोग, ये तीन स्वतन्त्र मार्ग न होकर एक दूसरे के पूरक

और अन्तरंग रूप से सम्बन्धित हैं। अतः एक कर्मयोगी मात्र कर्मयोगी नहीं रहता। उसे ज्ञान एवं भक्ति को भी स्वीकार करना होता है। इसी तरह ज्ञानयोगी या भक्तियोगी को दूसरे

२२०

वेदान्त-खण्ड योगों को स्वीकार करना होता है। प्रत्येक साधक को अपनी साधना की प्रक्रिया में पहले या बाद में किसी भी क्रम से इन तीनों का उपयोग करना होता है। रामानुज मानते हैं कि पहले कर्म, बाद में ज्ञान और अन्त में भक्ति, यह क्रम सबसे उपयुक्त है। इसकी पुष्टि छान्दोग्य- उपनिषद् के 'आहारशुद्धः सत्त्वशुद्धिः सत्त्वशुद्धेः ध्रुवानुस्मृतिः" से होती है।

(१) कर्मयोग-कर्मयोग मोक्षसाधना का प्रथम चरण है। कर्म से रामानुज का तात्पर्य वेदोक्त वर्णाश्रमधर्म के कर्त्तव्य हैं। इन कर्मों का निष्कामभाव से पालन अनिवार्य है। इससे चित्त-शुद्धि होती है और ज्ञान की प्राप्ति में बाधक संस्कारों का विनाश होता है। इन कर्मों का विधिवत् सम्पादन करने के लिये कर्ममीमांसा का अध्ययन आवश्यक है। इससे ब्रह्मजिज्ञासा उत्पन्न होती है। माना

(२) ज्ञानयोग-पक्का कर्मयोगी होने के लिये ज्ञान और भक्ति का पुट नितान्त आवश्यक है। कर्म से कर्तृत्वाभिमान छोड़ना ज्ञानी के लिये ही सम्भव है तथा कर्मफल को ब्रह्मार्पण करना भक्तिप्रवण-चित्त ही कर सकता है। अतः रामानुज ज्ञानयोग की महत्ता को स्वीकार करते हैं। उनका ज्ञानयोग सांख्य जैसा मात्र विवेकज्ञान नहीं या अद्वैत जैसा शुष्क तादात्म्य ज्ञान नहीं, वरन् आत्मा का शरीर से पार्थक्य का तथा ब्रह्म के अंशरूप होने का ज्ञान है। इसके अन्तर्गत आत्मा को आत्मज्ञान की प्राप्ति होती है। परन्तु आत्मज्ञान ही जीवन का अन्तिम लक्ष्य नहीं है। आत्मज्ञान की परिणति ब्रह्मज्ञान या ब्रह्मसाक्षात्कार में होनी चाहिये और इसीलिये रामानुज भक्तियोग की महिमा को स्वीकार करते हैं।

(३) भक्तियोग-भक्तियोग साधनाक्रम का अन्तिम चरण है। उपनिषदों का यह मन्तव्य सत्य है कि ज्ञान के बिना मुक्ति नहीं मिलती। लेकिन यह ज्ञान पुस्तकीय ज्ञान या श्रुतियों का शाब्दिक ज्ञान नहीं है। यदि ऐसा होता तो वेदान्त को पढ़ते ही लोग तुरन्त मुक्त हो जाते। यथार्थ ज्ञान अपरोक्ष ज्ञान है जो ब्रह्म की ध्रुवानुस्मृति या निरन्तर स्मरण को कहते हैं। यही उपासना या भक्ति है। ध्यान या उपासना ही भक्ति है, यदि वह प्रेमपूर्ण हो । अतः जहाँ शंकर केवल ज्ञान के मार्ग को ही उपादेय बताते हैं, वहाँ रामानुज कर्म की सहायता से उपलब्ध ज्ञानरूपा भक्ति को ही आत्मा के मोक्ष का साधन मानते हैं। इसी तरह रामानुज की भक्ति में ध्यान का समावेश है, पर यह योगदर्शन की भावशून्य एकाग्रता मात्र नहीं है।

रामानुज की भक्ति ज्ञान का ही एक विशेष रूप है। इसमें ब्रह्म का तैलधारावत् अविच्छिन्न समाराधन होता है। यह यद्यपि भावमयी है, भावातिरेक से दबी हुई नहीं है। इसमें चिन्तन प्रधान है और भाव गौण। वे ज्ञान और भक्ति को समानार्थी मानते हैं। उनके अनुसार सच्चा ज्ञान भक्तिरूप है और सच्ची भक्ति ज्ञानरूपा। यह ब्रह्म के प्रति बौद्विक प्रेम है। इस तरह रामानुज भक्ति और ज्ञान को समरूप करके भक्ति को भावातिरेक से

और ज्ञान को बौद्धिक शुष्कता से बचाते हैं।

२२१

रामानुज का विशिष्टाद्वैत-वेदान्त रामानुज ने भक्ति की पूर्व अवस्था के रूप में कर्म करना केवल साधना के प्रारम्भिक चरण में ही आवश्यक नहीं बताया है, बल्कि भक्तियोग में प्रवेश करने के बाद भी कर्म करते रहने का विधान किया है। इस प्रकार रामानुज अद्वैत के कर्म-संन्यास को अस्वीकार करते हैं। मनुष्य को नित्यकर्मों का त्याग कभी नहीं करना चाहिये, अन्यथा उसे पाप लगेगा और वेद के नियोग की उपेक्षा करने से वह मोक्ष से वंचित हो जायेगा। यहाँ उनका कुमारिल से मतैक्य है। पर भेद यह है कि वे निष्काम कर्म पर जोर देते हैं, सकाम पर नहीं।

रामानुज भक्ति की पूर्व अवस्था के रूप में देह, चित्त एवं बुद्धि का नियमन अनिवार्य मानते हैं। आत्मानुशासन के लिये वे सात प्रकार के नियम बताते हैं-विवेक (अशुद्ध भोजन से दूर रहना), विमोक (कामनाओं का परित्याग), अभ्यास, क्रिया (पंच महायज्ञों का सम्पादन), कल्याण (शुभकर्म करना), अनवसाद और अनुद्धर्ष। उन्होंने भक्ति के नव प्रकार

और तीन चरण बताये हैं। नव प्रकार निम्नलिखित हैं-स्तुति, स्मृति, नमस्कृति, वन्दन, याचना, कीर्तन, गुणश्रवण, वचन-ध्यान, अर्चन प्रणाम। तीन चरण ये हैं-ध्रुवानुस्मृति, असकृदावृतम् और दर्शनसमानाकारता।

रामानुज के भक्तिसिद्धान्त के बारे में एक बहुत भ्रामक मत प्रचलित है और वह यह है कि उनका भक्तिसिद्धान्त पाञ्चरात्र सम्प्रदाय तथा आलवार संतों से प्राप्त किया गया है। परन्तु सत्य तो यह है कि रामानुज की भक्ति पाञ्चरात्र सम्प्रदाय की भक्ति से पूर्णतः भिन्न है। पाञ्चरात्र की भक्ति कर्मज्ञानविहीन है, पर रामानुज की भक्ति कर्मज्ञान की परिपाक है। पाञ्चरात्र की भक्ति तन्त्र के जाल से बद्ध है, जबकि रामानुज में तन्त्र का प्रभाव पूर्णतः अनुपस्थित है। रामानुज की भक्ति में जो बौद्धिक गांभीर्य, नैतिक उदात्तता और दार्शनिक आधार है वह पाञ्चरात्र की भावातिरेकी भक्ति में अप्राप्य है। पाञ्चरात्र की भक्ति प्रपत्ति ही है, परन्तु रामानुज में, जैसा कि हम आगे सिद्ध करेंगे, प्रपत्ति का सिद्धान्त है ही नहीं। रामानुज की भक्ति ध्यान और उपासना द्वारा प्राप्त अपरोक्षानुभूति है, जबकि पाञ्चरात्र की भक्ति मात्र ईश्वर की शरणागति। पाञ्चरात्र की भक्ति तान्त्रिक विधि-विधानों के जाल में फंसी हुई मंत्रोच्चारण के बाह्य रूप से भरपूर है, परन्तु रामानुजीय भक्ति नैतिक, बौद्धिक एवम् आध्यात्मिक गुणों से सम्पन्न आत्मानुशासन एवम् प्रयास द्वारा प्राप्त साधना है। पाञ्चरात्र में भक्ति को कर्म और ज्ञान से पृथक एक स्वतन्त्र मार्ग माना गया है, पर रामानुज की भक्ति कर्म और ज्ञान से अनुगृहीत है। पाञ्चरात्र की भक्ति में प्रतिमा की पूजा, जिसे अर्चापूजा कहते हैं, बड़ी महत्त्वपूर्ण है। परन्तु रामानुज के ग्रन्थों में कहीं पर भी अर्चापूजा की स्वीकृति का प्रमाण नहीं मिलता है, यद्यपि अनेक लेखकों ने रामानुज को अर्चापूजा का पक्षपाती बताने का प्रयास किया है। जो विभेद रामानुज की भक्ति का पाञ्चरात्र की भक्ति के साथ है वही विभेद आलवार सन्तों की भक्ति के साथ भी है। आलवारों की भक्ति भावान्धता से ग्रस्त है, पर रामानुज की भक्ति ज्ञान के प्रकाश से युक्त है। रामानुज और आलवार सन्तों के मनोवैज्ञानिक दृष्टिकोणों में भी पूर्ण भेद हैं, आलवार

२२२

बेदान्त-खण्ड भक्ति स्वयमेव साध्य है, परन्तु रामानुज की भक्ति में बौद्धिक गहनता और ध्यान की प्रशांतता है। आलवार भक्ति में भावतरंगों की चपलता, ईश्वरीय प्रेम और सौन्दर्य की मादकता एवं उन्माद है। अतः यह कहना निराधार है कि रामानुज की भक्ति पाञ्चरात्र सम्प्रदाय एवं आलबार संतों से प्राप्त की गई है। यथार्थ में रामानुजीय भक्ति पूर्णतः वैदिक है। भक्ति के मूल वेदों में दिखाई देते हैं। उपनिषदों में, मुख्यतः बाद के पद्यात्मक उपनिषदों में, इसका स्पष्ट विकास दिखाई देता है। गीता और विष्णुपुराण में हमें इसका सुव्यवस्थित रूप दिखाई देता है और रामानुज का सिद्धान्त पूर्णतः इन्हीं दोनों ग्रन्थों पर आधारित है।

अनेक विद्वानों का यह भी मन्तव्य है कि रामानुज ने पाञ्चरात्र सम्प्रदाय के प्रपत्ति के सिद्धान्त को एक पृथक् एवं अपने आप में पूर्ण साधन के रूप में स्वीकार किया है। परन्तु रामानुज के ग्रन्थों में (केवल गद्यत्रयम्) को छोड़कर, जिसके रचयिता के बारे में संदिग्धता है, इस बात का कोई प्रमाण नहीं है कि अपनी मोक्ष-साधन-प्रक्रिया में रामानुज ने इसे स्वीकार किया हो। उनके मुख्य ग्रन्थ श्रीभाष्य में प्रपत्ति शब्द का उल्लेख ही नहीं मिलता है और न कहीं इस सिद्धान्त की ध्वनि ही मिलती है। कहीं पर भी उन्होंने यह नहीं कहा है कि आत्मा मोक्ष का दायित्व पूर्णतया परमात्मा पर छोड कर निश्चिन्त हो सकता है या मोक्ष की प्राप्ति के लिये ईश्वर की शरणागति पर्याप्त है। यथार्थ में रामानुज इसके विपरीत कर्म और ज्ञान को अनिवार्य एवं अपरिहार्य मानते हैं। उनके प्रथम ग्रन्थ वेदार्थसंग्रह की विद्यमान समस्त हस्तलिपियों में से केवल एक संस्करण में ही पाठभेद के रूप में एक जगह प्रपत्ति शब्द आता है। अन्य संस्करणों में "प्राप्ति" या "प्रतिपत्ति" शब्द मिलता है। इस ग्रन्थ में भी कहीं पर प्रपत्ति के सिद्धान्त का प्रतिपादन नहीं हुआ है। उनके तीसरे ग्रन्थ गीताभाष्य में भी कहीं पर उन्होंने ऐसा नहीं कहा कि नैतिक विधान और आत्मज्ञान के बिना ईश्वरीय कृपा प्राप्त हो सकती है। यथार्थ में तो मूल गीता में प्रपत्ति के सिद्धान्त का स्पष्ट प्रतिपादन हुआ है और प्रपत्ति शब्द का भी अनेक बार प्रयोग हुआ है। यदि रामानुज प्रपत्ति सिद्धान्त को स्वीकार करते तो इन संदर्भो में अवश्य ही इसका निरूपण करते। परन्तु कहीं पर भी उन्होंने प्रपत्ति शब्द का पाञ्चरात्र के प्रचलित अर्थ में अर्थघटन नहीं किया। रामानुज के नाम पर अनेक ऐसे सिद्धान्त और मान्यतायें प्रचलित हैं जिनको उन्होंने स्वीकार ही नहीं किया था और जिनसे उनका कोई सम्बन्ध ही नहीं था। उदाहरणार्थ, उन्होंने परमात्मा की पाँच अभिव्यक्तियों का या शुद्ध सत्त्व के तत्त्व को कहीं पर भी स्वीकार नहीं किया है, फिर भी ये सिद्धान्त उनके नाम से जुड़े हुये हैं। कर्म, ज्ञान और भक्ति के साधनत्रय के अतिरिक्त रामानुज भगवत्कृपा को भी स्वीकार करते हैं। इस सिद्ध्यन्त को भी पाञ्चरात्र सम्प्रदाय एवं आलवार संतों की देन बताया जाता है, परन्तु इसका प्रतिपादन उपनिषदों में भी मिलता है। वहीं से यह गीता में विकसित किया गया है। रामानुज दर्शन में यह भगवत्कृपा निरुपाधिक नहीं, वरन् अधिकारी को ही प्राप्त होती है। भगवत्कृपा का कार्य यहाँ मोक्ष दिलाना नहीं है, वरन् मोक्ष के मार्ग के अवरोधों को दूर करना है।

२२३

रामानुज का विशिष्टाद्वैत-वेदान्त

#### १०. मुक्ति-निरूपण
मुक्ति की अवस्था में जीवात्मा ब्रह्म के स्वरूप और गुण को प्राप्त कर लेती है। अद्वैत-वेदान्त में मुक्त जीवात्मा ब्रह्म के साथ अभिन्न हो जाती है, लेकिन रामानुज के अनुसार वह केवल ब्रह्म-सदृश होती है, उससे ऐकात्म्यसम्पन्न नहीं होती। मुक्त जीव में सर्वज्ञत्व और सर्वसंकल्पत्व के गुण अवश्य आ जाते हैं, परन्तु सर्वकर्तृत्व के गुण ब्रह्म के ही साथ रहता है। जीवात्मा स्वराट अनन्याधिपति तथा संकल्पसिद्ध हो जाती है, पर उसे जगत् की सृष्टि, स्थिति और लय का अधिकार नहीं होता। रामानुज के मतानुसार मुक्ति जीवित दशा में प्राप्त नहीं हो सकती। अतः वे जीवन्मुक्ति को स्वीकार नहीं करते और केवल विदेहमुक्ति को ही सम्भव मानते हैं।

#### ११. उपसंहार
त्यास रामानुज-दर्शन की सबसे बड़ी विशेषता ब्रह्म की पुरुषवादी धारणा को ब्रह्मवादी दर्शन से संयुक्त करना है। ईश्वरवाद और ब्रह्मवाद को एक में मिलाने का यह प्रयत्न बहुत पुराना है और स्वयं वैदिक साहित्य में भी दिखाई देता है। गीता में भी इस संश्लेषण का प्रयास किया गया है, परन्तु धार्मिक एवं दार्शनिक पक्षों का जैसा सुन्दर एवं व्यवस्थित समन्वय रामानुज ने किया है वह सर्वश्रेष्ठ है। परन्तु इस आधार पर यह कहना अनुचित होगा कि उनका ईश्वरवाद पाञ्चरात्रोक्त है या आलवार मत से प्रभावित है।

रामानुज का समस्त दर्शन शंकर के ब्रह्मवाद के प्रत्यक्ष प्रतिवाद के रूप में उत्पन्न हुआ है। शंकर और रामानुज दोनों वेदान्त के प्रमुख आचार्य हैं। दोनों अद्वैत के समर्थक हैं। अर्थात् दोनों के अनुसार केवल एक ही सर्वव्याप्त सत्ता है। परन्तु दोनों में भेद यह है कि शंकर का अद्वैत केवल अद्वैत है और रामानुज का अद्वैत विशिष्ट अद्वैत है। दोनों यह मानते हैं कि जो कुछ है वह ब्रह्म ही है, ब्रह्म व्यतिरक्ति अन्य कुछ नहीं है। पर रामानुज ब्रह्म की सत्ता में सब कुछ (वैविध्य) को स्वीकार कर लेते हैं, जबकि शंकर सबका निषेध करते हैं। शंकर ब्रह्म में वैविध्य को स्वीकार नहीं करते, पर रामानुज वैविध्य को ब्रह्म का सार मानते हैं। शंकर के अनुसार वैविध्य माया-जनित होने के कारण मिथ्या है, पर रामानुज के अनुसार यह ब्रह्म की आत्माभिव्यक्ति है और उतना ही सत्य है जितना ब्रह्म।

शंकर का दर्शन तार्किक दृष्टि से सुसम्बद्ध, ठोस एवं प्रभावशाली है। परन्तु वह मानव की समस्त जिज्ञासाओं एवं आकांक्षाओं को तुष्ट नहीं कर सकता। वे धर्म और दर्शन के बीच एक खाई खोद देते हैं और धर्म के सगुण ब्रह्म को दर्शन के निर्गुण ब्रह्म से पृथक् कर देते हैं। भले ही इस पृथक्करण को वैचारिक महत्त्व दिया जाय, किन्तु इसमें धर्म के ईश्वर को मायोपाधिक, निम्नस्तरीय सत्ता मानकर धर्म की प्रगाढ़ अनुभूति की अवहेलना की गई है। यथार्थतः मनुष्य की बौद्धिक और भावात्मक आवश्यकताओं की तुष्टि दो पृथक्- स्तरीय सत्ताओं से नहीं होनी चाहिए। धर्म और दर्शन अपने उच्चतम स्वरूप में

२२४

वेदान्त-खण्ड परस्पर विरोधी नहीं, वरन् एक ही सत्य की प्राप्ति के प्रयास के व्यावहारिक एवं सैद्धान्तिक पहलू हैं। धर्म का सत्य दर्शन के सत्य से मूलतः पृथक् नहीं हो सकता। सत्य अविभाज्य है और जो धर्म में सत्य है वह दर्शन में मिथ्या नहीं हो सकता। यदि अद्वैत के इस कथन को स्वीकार किया जाये कि ब्रह्म माया के सम्पर्क से सगुण ईश्वर के रूप में अभिव्यक्त होता है तो अनेक प्रश्न उत्पन्न हो जाते है, जैसे ब्रह्म का माया के साथ सम्पर्क क्यों और कैसे होता है? यदि परमार्थतः ब्रह्म एकमेव है तो माया कहाँ से उपस्थित हो जाती है? जगत् के रूप में ब्रह्मविकृति का क्या प्रयोजन है? यदि सगुण ईश्वर को स्वीकार किया जाये तो सत्ता के रूप में उसका क्या स्वरूप होगा? यदि वह सत्ता है तो उसका कभी भी लोप नहीं हो सकता और यदि वह सत्ता नहीं है तो उसे किसी भी स्तर की सत्ता नहीं प्रदान की जा सकती। इसके अलावा जीव और जगत् को मिथ्या मानना मानवीय अस्तित्व के लिये बड़ा विघातक है। ऐसा सिद्धान्त जो, वैयक्तिक अस्तित्व का निषेध करे, मानवीय साहस एवं प्रयासों के मूल पर ही कुठाराघात करता है। फिर यह समझ में नहीं आता कि यदि नानात्व मिथ्या है तो क्यों ब्रह्म या माया इस प्रकार अगणित शक्ति का इस मिथ्यासृष्टि के निर्माण में हास करती है। व्यक्ति का समष्टि में समावेश करना एक उचित एवं इष्ट सिद्धान्त है, लेकिन इसमें व्यक्ति की विशिष्टता का हनन नहीं होना चाहिये। यह सत्य है कि विश्व का लक्ष्य व्यक्ति का समष्टि से अधिकाधिक ऐक्य स्थापित करना है, पर इस ऐक्य में व्यक्तित्व का विनाश नहीं होता है, वरन् पूर्णता और बाहुल्य की प्राप्ति होती है।

रामानुज-दर्शन की यह विशिष्टता है कि उसमें इन दोषों का परिहार किया गया है। रामानुज धर्म के ईश्वर और दर्शन के ब्रह्म को एक ही मान लेते हैं। समस्त वैविध्यमय जगत् को वे मायाजनित मिथ्या न मानकर ब्रह्म का अंगभूत मानते हैं। उनकी धार्मिक भावना ब्रह्म के सगुण और साकार रूप को प्रकाशित करती है तो उनकी तार्किक बुद्धि उन्हें समस्त चराचर जगत् को ब्रह्म का देह या विशेषण मानने को प्रेरित करती है। इस तरह उनके दर्शन में धार्मिक भावना और तार्किक बुद्धि दोनों की तुष्टि एवं समन्वय का एक श्रेष्ठ प्रयास मिलता है। जहाँ तक उपर्युक्त प्रयत्न का लक्ष्य दर्शन के अन्तिम तत्त्व के साथ समन्वय करना है, वहाँ तक इसकी श्रेष्ठता में कोई सन्देह नहीं है। परन्तु इन दो तत्त्वों को एक मानना अलग बात है और धर्म में अन्धविश्वासों एवम् कल्पनाओं को दर्शन के सत्य से मिश्रित करना बिल्कुल दूसरी बात है। कारण यह है कि धर्म में श्रद्धा की आड़ में अनेक ऐसी बातें प्रविष्ट कर जाती हैं जो बिना पर्याप्त तार्किक आधार के दर्शन में समाविष्ट नहीं हो सकतीं। धर्म और दर्शन के समन्वय की आतुरता में रामानुज इस तथ्य को मूल जाते हैं और अपने दर्शन में ब्रह्म का मानवीकरण करते हुए अनेक पौराणिक गाथाओं तथा रूपकों को अनुचित प्रवेश दे देते हैं। दर्शन में मानवीकरण की यह प्रवृत्ति अनुचित है और विशुद्ध दर्शन को विकृत तथा सत्य-विहीन कर देती है। यहाँ पर यह प्रश्न उपस्थित होता है कि क्या रामानुजीय दर्शन में इस प्रकार की पौराणिक गाथाओं और

रामानुज का विशिष्टाद्वैत-वेदान्त

२२५ प्रामक कल्पनाओं का उचित स्थान है? हमें यह स्वीकार करना होगा कि भावुकता की यह निम्नस्तरीय अभिव्यक्ति अनुचित, अयोग्य एवं अनुपयुक्त है। व्यावहारिक विश्वास के रूप में वह भले ही मनुष्य की आवश्यकताओं की उत्तम ढंग से पूर्ति करती हो, पर दार्शनिक सिद्धांत के रूप में वह कदापि प्रशंसनीय नहीं हो सकती।

##### सन्दर्भ-ग्रन्थ
१. रामानुज : श्रीभाष्य, सुदर्शनसूरिकृत श्रुतप्रकाशिका सहित, सं.श्रीनिवासाचार्य,

मद्रास, १८६८। २. राघवाचार, एस.एस. : वेदार्थसंग्रह आफ श्रीरामानुजाचार्य, अंग्रेजी अनुवाद सहित,

श्रीरामकृष्ण आश्रम, मैसूर, १६६८। ३. सिद्धेश्वर भट्ट : स्टडीज इन रामानुज वेदान्त, दिल्ली, १९७५ । ४. बी. कुमारप्पा : द हिन्दू कन्सेशन आफ डेयटी, लन्दन, १६३४। ५. सुरेन्द्रनाथ दासगुप्त : ए हिस्ट्री आफ इण्डियन फिलासफी, भाग ३, कैम्ब्रिज,१६४० । ६. गोस्वामी ललितकृष्ण : रामानुज का श्रीभाष्य, हिन्दी अनुवाद, निम्बार्काचार्य पीठ,

इलाहाबाद, १६७३। ७. थीबो, जार्ज : वेदान्तसूत्राज़ विद द कमेण्टरी आफ रामानुज, अंग्रेजी अनुवाद, सैक्रेड

बुक्स आफ द ईस्ट, आक्सफोर्ड, १६०४। ८. आचार्य, डा. रामकृष्ण : ब्रह्मसूत्रों के वैष्णवभाष्यों का तुलनात्मक अध्ययन, विनोद

पुस्तक मन्दिर, आगरा, १६६०। ६. रामानुज, श्रीभाष्य : सुदर्शनसूरिकृत श्रुतप्रकाशिका सहित, सं. श्रीनिवास राघवन,

वाणी विलास प्रेस, श्रीरंगम्, १६७२ । १०. रामानुज वेदान्तदीप, सं. आचार्य भट्टनाथ स्वामी, चौखम्बा, वाराणसी, १६०४। ११. रंगनाथ स्वामी, अभिनव, (सं.) रामानुज का श्रीभाष्य, श्रुतप्रकाशिका, वेदान्तसार,

वेदान्तदीप, अधिकरण सारावली सहित, २ भाग, ब्रह्मतन्त्र परकाल मठ, मैसूर,

१६५६ और १६६०। १२. विद्यार्थी, पी.बी, नालेज, सेल्फ एण्ड गाड इन रामानुज, दिल्ली, १६७४ | १३. लैज़रस, आफ, रामानुज एण्ड बोर्ने, ए स्टडी इन कम्परेटिव फिलासफी, बम्बई,

१९६२। १४. प्लाट, जान सी., भक्ति एण्ड प्रपत्ति, (अप्रकाशित शोध प्रबंध), काशी हिन्दू

विश्वविद्यालय, १६५६।

+

तृतीय अध्याय

### रामानुजोत्तर-विशिष्टाद्वैत-वेदान्त

#### १. रामानुजोत्तर-विशिष्टाद्वैत-साहित्य  
रामानुज के बाद विशिष्टाद्वैत-साहित्य का बहुत अधिक विकास हुआ। सबसे अधिक साहित्य उनके श्रीभाष्य के व्याख्यान, टिप्पणी, संक्षेप, संग्रह और सार (सारांश) से सम्बन्धित है। श्रीभाष्य पर जो व्याख्याएं लिखी गयी हैं उनमें से अधिकांश अभी तक अप्रकाशित हैं। जो प्रकाशित व्याख्याएं हैं उनकी भी संख्या बहुत अधिक है। श्रीभाष्य की निम्नलिखित व्याख्याएं उल्लेखनीय हैं १. राममिश्र देशिककृत श्रीभाष्यविवृति जो ६ अध्यायों में श्रीभाष्य का संक्षेप प्रस्तुत

करती है। राममिश्र देशिक रामानुज के साक्षात् शिष्य थे। २. सुदर्शनसूरिने श्रीभाष्य पर दो व्याख्याएं लिखी हैं,(9) श्रुतप्रकाशिका और

(२) श्रुतप्रदीपिका। इनमें से श्रुतप्रकाशिका श्रीभाष्य की समस्त टीकाओं में सर्वश्रेष्ठ है। अतः उसका महत्त्व विशिष्टाद्वैत वेदान्त में सर्वाधिक है। इस पर भी कई टीकाएं लिखी गयी हैं जिनमें से (9) वीरराघवदासकृत भावप्रकाशिका, (२) महाचार्य के शिष्य श्रीनिवासकृत टीका, (३) शठकोपाचार्यकृत भाष्यप्रकाशिका दूषणोद्धार और (४) वाधूल श्रीनिवासकृत तूलिका मुख्य हैं। सुदर्शनसूरि ने रामानुज के वेदार्थसंग्रह पर भी तात्पर्यदीपिका नामक एक व्याख्या लिखी है। उनके रचित अन्य ग्रन्थ हैं शरणागतगद्यभाष्य, सुबालोपनिषद्भाष्य और सन्ध्यावन्दनभाष्य। वे वात्स्यवरद के शिष्य थे। प्रायः उन्हें वेदव्यास भट्टार्य कहा जाता है। उनका समय १३वीं शती का उत्तरार्ध और १४वीं शती का पूर्वार्धं माना जाता है। उनकी श्रुतप्रकाशिका को लेकर सम्प्रदाय में कुछ ग्रन्थ उसके खण्डन के लिए भी लिखे गये हैं। उस खण्डन के

निराकरण हेतु ऊपर लिखित ग्रंथ भाष्यप्रकाशिका दूषणोद्धार लिखा गया है। ३. वात्स्यवरद ने, जो रामानुज की बहिन के लड़के थे, श्रीभाष्य पर तत्त्वसार नामक

टीका लिखी है। वीर राघवदास ने तत्त्वसार का खण्डन रत्नसारिणी में किया है। वात्स्यवरद ने तात्पर्यदीपिका नामक एक और टीका श्रीभाष्य पर लिखी है। ये सुदर्शनसूरि के शिक्षक थे। इनके तत्त्वनिर्णय आदि अन्य ग्रन्थ भी हैं। अद्वैत वेदान्ती अप्पय दीक्षित ने श्रीभाष्य पर नयमुखमालिका नामक एक व्याख्या-ग्रन्थ लिखा है। यह उल्लेखनीय है कि उन्होंने रामानुज-शृंगभंग नामक ग्रन्थ लिखकर

रामानुजमत का खंडन भी किया है।

२२७

रामानुजोत्तर-विशिष्टाद्वैत-वेदान्त ५. वेंकटनाथ या वेदान्तदेशिक ने श्रीभाष्य पर तत्त्वटीका लिखी है। उनका समय १४वीं

शती है। वे विशिष्टाद्वैत वेदान्त के बड़कलै मत के संस्थापक हैं। वे सुयोग्य कवि, उच्चकोटि के भक्त, प्रखर नैयायिक तथा आचार्य थे। उन्होंने संस्कृत और तमिल दोनों में ग्रन्थ लिखे। उसके साथ ही उन्होंने कुछ ग्रन्थ मणिप्रवालशैली में (अर्थात् संस्कृत-तमिल-मिश्र भाषा में) भी लिखे। तत्त्वटीका के अतिरिक्त श्रीभाष्य से संबंधित इनके दो और ग्रन्थ हैं-अधिकरण सारावली और मुक्ताकलाप। दोनों ग्रन्थ पद्य में हैं। न्याय में उन्होंने न्यायपरिशुद्धि तथा न्यायसिद्धांजन नामक ग्रन्थ लिखे। साहित्य में उन्होंने हंससन्देश, यादवाभ्युदय, सुभाषितनीति आदि लिखे। उनके लगभग ३२ भक्तिस्तोत्र प्रसिद्ध हैं। भक्तिशास्त्र और रहस्यवाद पर उनके कई ग्रन्थ हैं। प्रपत्ति के बारे में उनका अपना मत है जो टैंकले मत से भित्र है। उन्होंने विशिष्टाद्वैत को परमतखण्डन की ओर एक नया मोड़ दिया और परमतभंग नामक एक ग्रन्थ तमिल में लिखा। इन कृतियों के अतिरिक्त उन्होंने अद्वैतवेदान्त का विशेष खण्डन करने के लिए संस्कृत में शतदूषणी नामक एक ग्रन्थ लिखा। इस पर रामानुजदास ने चण्डमारुत नामक एक सुन्दर टीका लिखी है। इसी नाम से इसकी एक टीका नसिंहराज ने भी की है। श्रीनिवासाचार्य ने इस पर सहस्रकिरणी नामक टीका लिखी है। बीसवीं शती के उत्तरार्ध में अद्वैतवादी अनन्तकृष्ण शास्त्री ने शतभूषणी लिखकर शतदूषणी का खण्डन किया है। उनको दो विशिष्टाद्वैतवादियों ने प्रत्युत्तर भी दिया है। एक हैं उत्तमूर ति. वीरराघवाचार्य जिन्होंने परमार्थभूषणम् लिखकर शतभूषणी का खण्डन किया और दूसरे हैं डी.टी. ताताचार्य जिन्होंने विशिष्टाद्वैतसिद्धि लिखकर ऐसा किया। इस प्रकार शतदूषणी से जो खण्डन-पद्वति

आरम्भ हुई वह आज तक चल रही है। अधिकरण सारावली का २५वाँ श्लोक सम्प्रदाय में बहुत प्रसिद्ध है, क्योंकि उसमें कहा गया है कि वकुलभृत्किंकर (न्यायसुदर्शनकर्ता), वरद नारायण (भट्टारक), व्यासार्य (सुदर्शनसूरि), विष्णुचित्त (प्रमेयसंग्रहकर्ता), वादिहंसाम्बुवाह (न्यायकुलिशकर्ता) इत्यादि मानते हैं कि ब्रह्मसूत्र के प्रथम चार अधिकरण (चतुःसूत्री) समस्त ब्रह्मविद्या के उपोद्घात हैं। "यत्तत्सेनेश्वरायैर्रगणि वकुलभृत्किकरै र्व्यगथकारि व्यासायासि च दिवः श्रुतमितिविशदं विष्णचित्त-विववे। अश्रोषंशेष कल्यादमपि विदुषो वारिहंसाम्बुवादात् अद्धानिर्धायते

चतुर-धिकरणी ब्रह्मचिन्तोपयुक्ता"। मेघनादारि ने श्रीभाष्य पर नयप्रकाशिका नामक एक टीका लिखी। उनका समय १४वीं शती है। इसके अतिरिक्त नयधुमणि, भावप्रबोध और मुमुक्षुपापसंग्रह उनके ग्रन्थ हैं।

नयामणि विशिष्टाद्वैत वेदान्त का एक अत्यन्त श्रेष्ठ ग्रन्थ है। ७. परकालयति ने श्रीभाष्य पर मितप्रकाशिका नामक टीका लिखी। इनका समय १५वीं

शती है।२२८

वेदान्त-खण्ड

द, परकालयति के शिष्य रंगरामानुज ने मूलभावप्रकाशिका नामक एक टीका श्रीभाष्य पर

लिखी और शारीरकशास्त्रदीपिका नामक एक टीका ब्रह्मसूत्र पर लिखी। उन्होंने वेंकटनाथ के न्यायसिद्धांजन पर व्याख्या नामक एक टीका तथा छान्दोग्य और बृहदारण्यक उपनिषद् पर विशिष्टाद्वैतवादी भाष्य लिखे। उनके अन्य ग्रन्थ हैं

द्रामिडोपनिषद्भाष्य, विषयवाक्यदीपिका तथा रामानुजसिद्धान्तसार। ६. किसी अज्ञातनामा व्यक्ति ने श्लोकों में श्रीभाष्यवार्तिक लिखा है जो अत्यन्त उपयोगी

१०. वेंकटनाथ के शिष्य चम्पकैश ने श्रीभाष्यव्याख्या और गुरुतत्त्वप्रकाशिका नामक दो

टीकाएं लिखीं। ११. श्री निवासाचार्य ने श्रीभाष्य की आलोचना ब्रह्मविद्याकौमुदी में की है। १२. श्रीशैल श्रीनिवास ने श्रीभाष्य पर तत्त्वमार्तण्ड नामक टीका लिखी। उनका समय

१६वीं शती हैं। उनके अन्य ग्रन्थ हैं-अद्वैतवनकुठार, भेदमणि, भेददर्पण, विरोध-निरोध, मुक्तिदर्पण, ज्ञानरलदर्पण, नयधुमणि और नयधुमणिसंग्रह। अन्तिम दोनों ग्रन्थ मेघनादारि के नयधुमणि से भिन्न हैं। विरोध-निरोध इनका अत्यन्त गंभीर तथा महत्त्वपूर्ण ग्रन्थ है। इनमें उन्होंने शांकरमत तथा माध्वमत का खण्डन करते हुए

स्वमत का प्रतिपादन किया है। १३. महाचार्य अपरनाम रामानुजदास ने श्रीभाष्य पर ब्रह्मसूत्रभाष्योपन्यास नामक टीका

लिखी। इसके अतिरिक्त इनके गंथ है-पाराशर्य विजय, ब्रह्मविद्याविजय, वेदान्तविजय, रहस्यत्रयमीमांसा, रामानुजचरित्रचुलुक, और अष्टादशरहस्यार्थ निर्णय। चण्डमारुत के भी लेखक ये ही हैं। इसका समय १५वीं शती है। इनका प्रथम ग्रन्थ प्रसिद्ध और

लोकप्रिय है। १४. सेनापति मिश्र या सेनेश्वर ने शारीरकन्यायकलापसंग्रह नामक टीका लिखी। ब्रह्मसूत्र

के सोलह पादों के वर्ण्यविषयों को इसमें निम्न श्लोकों में व्यक्त किया गया है

प्रमाणता तत्प्रतियोगिभंगः संराधनं तस्य फलोपभोगः। एतानि सम्यक् परिचिन्तितानि शास्त्रे विहाध्यायचतुष्टयेन।।

अस्पष्टतरमस्पष्टं स्पष्टं छायानुसारि च। जीवप्रथानयोरादौ वाक्यजातं विचारितम् ।।

स्मृतिन्यायविरोधश्च परपक्षपराहतिः। कार्यता विपदादीनामक्षादेश्च द्वितीयतः॥

जग

RRE

रामानुलोत्तर-विशिष्टाद्वैत-वेदान्त सदोषत्वमदोषत्वं जीवस्य च परस्य च। तृतीयेन परोपास्तिरिति कर्तव्यताऽपि च।।

उपास्त्यनुष्ठानविद्या गत्युपक्रम एव च।

गतिमार्गप्रकारश्च फलं चापि चतुर्थतः।। अर्थात् प्रमाणता (समन्वय), तत्प्रतियोगिभंगः (अविरोध), संराधन (साधन) और फलोपभोग (फल)- ये ब्रह्मसूत्र के क्रमशः चार अध्याय हैं। प्रथम अध्याय के चार पादों के विषय क्रमशः ये हैं-स्मृतिन्यायविरोध का परिहार, परपक्ष पराहति (सांख्यादि परपक्षी का विरोध (परिहार), आकाश आदि की कार्यता का प्रतिपादन और अक्षादि इन्द्रियों की कार्यता का प्रतिपादन और तृतीय अध्याय के चारों पादों में क्रमशः जीव का सदोषत्व, परब्रह्म का आदोषत्व, परब्रह्म की उपासना तथा इतिकर्तव्यता। चतुर्थ अध्याय के चार पादों के विषय हैं क्रमशः उपासना-विधि, गतिक्रम, गति

मार्गभेद दिवयान, पितृयान आदि) और फल। १५. उत्तमूर ति. वीरराघवाचार्य ने १६६३-६४ में श्रीभाष्य पर भाष्यार्थदर्पण नामक टीका

लिखी। इनके अतिरिक्त श्रीभाष्य का टीका-साहित्य है-शुद्धसत्त्व लक्ष्मणाचार्य (गुरुभाव प्रकाशिका) देशिकाचार्य (प्रयोगरत्नमाला), नारायणमुनि (भावप्रदीपिका) पुरुषोत्तम (सुबोधनी) श्रीनिवास ताताचार्य (लघु प्रकाशिका) श्रीवत्सांक श्रीनिवास (श्रीभाष्य सारार्थसंग्रह), शठकोप (ब्रह्मसूत्रार्थसंग्रह) रंगाचार्य (श्रीभाष्यसिद्धान्तसार) श्री निवासाचार्य (श्रीभाष्योपन्यास) आदि अनेक विद्वानों ने श्रीभाष्य पर टीकाएं लिखी हैं। वास्तव में रामानुज-दर्शन में जितना विपुल टीकासाहित्य श्रीभाष्य पर है उतना किसी अन्य ग्रन्थ पर नहीं है। इससे सिद्ध होता हैं कि सम्प्रदाय में श्रीभाष्य का अध्ययन-अध्यापन बड़ी गहराई से होता आया है। महाचार्य अपरनाम रामानुजदास के शिष्य श्रीनिवास ने, जिन्होंने श्रुतप्रकाशिका पर एक टीका लिखी है, यतीन्द्रमतदीपिका नामक एक संग्रह-ग्रन्थ लिखा है जो रामानुज-वेदान्त का एक उत्तम पाठ्यग्रन्थ है। रामानुज ने श्रीरंगम् में भगवान् रंगनाथ के विग्रह की उपासना की थी और वहाँ एक मठ स्थापित किया था। इस मठ की परम्परा में आलवारों की कृतियों का बड़ा प्रभाव है। रामानुज के बाद जो मठाधीश हुए वे प्रायः सभी-आलवार भक्तों के गीतों पर टीकाग्रन्थ लिखे। उनके ग्रन्थ तमिल तथा संस्कृत दोनों में हैं। वे मुख्यतः द्रविड़ वेदान्त के उन्नायक थे। द्रविड़ आलवारों की गीतियों में उपनिबद्ध वेदान्त है। रामानुज के ७४ प्रमुख शिष्य थे, उनमें से एक कुरेश या तिरुक्कुरुकैप्यिरन् पिल्ले थे। इन्होंने नाम्मालवार की सहस्ररीति पर ६००० श्लोकों की एक टीका लिखी। पराशर भट्टाचार्य

वेदान्त-खण्ड ने १००० श्लोकों में, अभयप्रदराज ने २४००० श्लोकों में और कालिजित् या लोकाचार्य प्रथम के शिष्य कृष्णपाद ने ३६,००० श्लोकों में उस पर टीकाएं लिखीं। रम्य (या सौम्य) जामातृ मुनि ने १२००० श्लोकों में उसकी व्याख्या की। अभयप्रदराज की टीका इन सब में अधिक उपयोगी है। पराशर भट्टाचार्य श्रीरंगम् में रामानुज के उत्तराधिकारी थे। उनके बाद क्रमशः वेदान्ती माधव, कालिजित् (लोकाचार्य प्रथम) तथा लोकाचार्य पिल्ले द्वितीय उसके पीठाचार्य हुए। लोकाचार्य वरिष्ठ सौम्य जामातृ मुनि इन्हीं लोकाचार्य के अनुज थे। पिल्ले लोकाचार्य के तीन ग्रन्थ संस्कृत में हैं-तत्त्वत्रय, तत्त्वशेखर और श्रीवचनभूषण। कहा जाता है कि उन्होंने १५ और ग्रन्थ लिखे थे, किन्तु वे उपलब्ध नहीं हैं। तत्त्वत्रय ११४ अनुच्छेदों में विभक्त एक लघुग्रन्थ है जिसमें चित, अचित् और ईश्वर इन तीन तत्त्वों का निरूपण है। तत्वशेखर चार प्रकरणों में विभक्त है। प्रथम प्रकरण में नारायण को जगत् का कारण बताया गया है। द्वितीय और तृतीय प्रकरण में आत्मा के स्वरूप का वर्णन शास्त्र-प्रमाण के आधार पर किया गया है। चतुर्थ प्रकरण में ईश्वर और उसके शरणागमन का वर्णन है। श्री वचनभूषण मणिप्रवालशैली में लिखा गया ग्रन्थ है। इसमें कुल ४८४ अनुच्छेद हैं। इसमें प्रपत्ति का सुविस्तृत वर्णन है। ज्ञानदशा, वरणदशा, प्राप्त-दशा तथा प्राप्य के अनुभव की दशा, इन चार सोपानों में प्रपत्ति का निरूपण किया गया है। श्री वचनभूषण चार प्रकरणों में विभक्त है। गोवर्धन रंगाचार्य ने उसका अनुवाद संस्कृत में किया। वरवर मुनि ने उस पर संस्कृत में टीका लिखी। रामप्रपन्नाचार्य ने वरवरमुनि की टीका सहित श्रीवचनभूषण के संस्कृतानुवाद का हिन्दी अनुवाद रहस्यमंजरी नाम से किया है जो पुरी के राजगोपाल मठ से १E२६ में प्रकाशित है। श्री वचनभूषण सारतम शास्त्र है। अन्य शास्त्र असार, अल्पसार, सार या सारतर ही हैं।

असारमल्पसारं च सारं सारतरं त्यजेत् ।

भजते सारतमं शास्त्रं रत्नाकर इवामृतम्।।। जो शास्त्र ऐहिक उपायोपेय के प्रतिपादक हैं वे असार हैं। जो शास्त्र आत्मानुभवरूप कैवल्यमुक्ति के प्रतिपादक हैं वे अल्पसार हैं। फिर जो शास्त्र कर्मज्ञानसहित भक्ति के प्रतिपादक हैं वे सार हैं। स्वगत स्वीकाररूप प्रपत्ति के उपाय-प्रतिपादक शास्त्र सारतर हैं। बड़कलैमत के शास्त्र इस रीति में हैं। अन्त में परगत स्वीकार-रूप-प्रपत्ति के उपाय प्रतिपादक शास्त्र सारतम है। श्रीवचनभूषण इस प्रकार सर्वश्रेष्ठ शास्त्र है। ।

श्रीवचनभूषण के अनुसार वेद प्रबलतम प्रमाण है। उसके पूर्वभाग (कर्मकाण्ड) का निर्णय इतिहास-पुराण से होता है।

प्रायेण पूर्वमागार्थपूरणं धर्मशास्त्रतः। इतिहासपुराणाभ्यां वेदान्तार्थः प्रकाश्यते।।

रामानुजोत्तर-विशिष्टाद्वैत-वेदान्त लोकाचार्य वेदान्तदेशिक के समकालीन थे और टेकलै मत के प्रतिपादक थे। उनके श्रेष्ठ अनुयायी वरवरमुनि थे। उनका समय १३७०-१४४३ ई. है। वे द्रविड़ वेदान्त के उत्कृष्ट विशेषज्ञ थे और मणिप्रवालशैली में कई ग्रन्थ लिखे। उनके आठ शिष्य प्रसिद्ध हैं। उनके पुत्र का नाम रामानुजार्य था और पौत्र का नाम विष्णुचित्त था। इन सभी ने उनकी परम्परा को अग्रसर किया। उनका इतना प्रभाव था कि वे रामानुज के बाद रामानुज की ही भांति पूज्य माने गये। दक्षिण के मन्दिरों में उनकी प्रतिमा की पूजा आज तक प्रचलित है। उनकी कृतियों में यतिराजविंशति, गीतातात्पर्यदीप, श्रीभाष्यरथ, तैत्तिरीयोपनिषद्भाष्य, परतत्त्वनिर्णय, रहस्यत्रयटीका, आचार्यहृदय, प्रियालवार, विरुमोरिटीका, ज्ञानसारटीका, प्रयोगसारटीका, सप्तगाथाटीका, दिव्यप्रबन्धटीका आदि ग्रन्थ हैं। उन्होंने संस्कृत तथा तमिल में अनेक भक्तिस्तोत्र भी लिखे। उनके ऊपर भी अनेक ग्रन्थ लिखे गये जिनमें वरवर मुनीसिचर्या, वरवरमुनिशतक, वरवरमुनिचम्पू, यतीन्द्रप्रवणप्रभाव और यतीन्द्रप्रवणप्रभाव चम्पू मुख्य हैं। दिव्य प्रबन्धम् के पाठ के बाद मंदिरों में उनका रचित उपदेश रत्नमाला (तमिल में) तमिल में पढ़ा जाता है। उनके पौत्र अभिराम पराचार्य ने इसका संस्कृत में अनुवाद किया है।

स्पष्ट है कि कनिष्ठ जामातृमुनि को वरवरमुनि या यतीन्द्रप्रवण कहा गया है। उनके अन्य नाम मनबल महामुनि तथा पेरियजियर हैं। वे देवराज (देवरात) के पुत्र श्रीशैल के शिष्य थे। जैसे बड़कलै मत में आत्रेय रामानुज से “पात्रम्" का शुभारम्भ किया जाता है (दुराप्य रामानुज दयापात्रम्) वैसे टेकलै मत में यह पात्रम् श्रीशैल के नाम से शुरू होता है। इस प्रकार टेकले मत की पूजापद्धति पर श्रीशैल और वरवर मुनि का बड़ा प्रभाव है।

ऐतिहासिक कालक्रम का प्रभाव-रामानुज वेदान्त के साहित्य पर बहुत कम पड़ा है। बड़कलैमत संस्कृत को अधिक महत्त्व देते हुए उपनिषदों तथा श्रीभाष्य के अनुशीलन में अधिक लगा रहा और टेकलैमत तमिल को अधिक महत्त्व देते हुए दिव्य प्रबन्धम् विशेषतः शठकोप की सहस्रगीति का विशेष अध्ययन करता रहा। नव्यन्याय का प्रभाव इस साहित्य पर उतना नहीं पड़ा जितना अद्वैत वेदान्त पर पड़ा। सत्रहवीं शती तक रामानुज वेदान्त के अनेक महत्त्वपूर्ण ग्रन्थ रचे जाते रहे। अट्ठारहवीं और उन्नीसवीं शती में भी उनके परम्परागत अनुशीलन और लेखन का प्रचार था। बीसवीं शती में अंग्रेजी, हिन्दी, आदि भाषाओं में भी इस सम्प्रदाय के कुछ ग्रन्थों के अनुवाद हुए और अनेक ग्रन्थों पर शोध हुए। मेलकोट संस्कृत-शोध-संस्थान से विशिष्टाद्वैत ग्रन्थावली दो भागों में छपी है और कई भागों में विशिष्टाद्वैतकोश प्रकाशित हो रहा है। ये दोनों ग्रन्थ विशिष्टाद्वैत के प्रचार-प्रसार में

अत्यन्त उपयोगी हैं।

वेदान्त-खण्ड

#### २. बड़कलैमत और टैंकलैमत
रामानुज का धार्मिक मत श्रीवैष्णव मत के नाम से प्रसिद्ध है। उनके बाद इस मत की दो शाखाएं हो गयीं, जिन्हें बड़कलैमत या उत्तरकलार्य और टेकलैमत या दक्षिणकलार्य कहा जाता है। सौम्य जामातृमुनि के शिष्य कस्तूरी रंगाचार्य (१५वीं शती) ने इन दोनों मतों के भेदों का विवेचन कार्याधिकरणवाद और कार्याधिकरणतत्त्व में किया है, विशेषतः प्रथम ग्रन्थ में गोविन्दाचार्य ने इनमें अट्ठारह भेद बताये हैं, जिनमें कुछ निम्नलिखित हैं (१) टेकलैमत में मार्जार-किशोर-न्याय की प्रपत्ति है और बड़कलै मत में कपिकिशोर

न्याय की प्रपत्ति। मार्जार-किशोर को मार्जार स्वयं अपने मुंह में रखकर एक स्थान से दूसरे स्थान ले जाता है, जबकि कपिकिशोर को कपि ऐसे गमनहेतु पकड़ता है। भगवत्प्राप्ति में कुछ कर्म नहीं करना पड़ता और भगवान् स्वयं अपनी कृपा से मोक्ष देते हैं, ऐसा टेकलैमत मानता है। विपरीततः बड़कलैमत का मानना है कि भगवत्कृपा

के अतिरिक्त जीव को भी मोक्षार्थ कुछ कर्म करने पड़ते हैं। (२) टेकलैमत के अनुसार कैवल्यमुक्ति नित्य है, किन्तु बड़कलैमत में वह स्थायी नहीं है। (३) टेकलैमत मानता है कि मुक्ति-अवस्था में जो आनन्दानुभूति होती है वह सभी जीवों

के लिए एक जैसी नहीं है, उसमें तारतम्य है किन्तु बड़कलैमत इस तारतम्य को नहीं

मानता। (४) टेकलैमत मानता है कि केवल लक्ष्मी ही भगवत्कृपा प्रदान कर सकती हैं, किन्तु

बड़कलैमत के अनुसार नारायण स्वयं भी मोक्षदाता हैं। (५) टेकलैमत के अनुसार लक्ष्मी में भगवान् के विग्रह और गुण की व्याप्ति तो है, किन्तु

स्वरूपव्याप्ति नहीं है। बड़कलैमत से लक्ष्मी में भगवान् की स्वरूप-व्याप्ति भी है। (६) बड़कले कहते हैं कि भगवान वात्सल्यवशात् भक्तजीव के दोष नहीं देखते हैं। टेकलै

इससे आगे जाकर कहते हैं कि भगवान वास्तव में जीवों के दोषों को स्वयं भोगते

(७) बड़कलै कहते हैं कि परदुःख के निराकरण की इच्छा करना दया है। टॅकलै कहते

हैं कि परदुःख का अनुभव करना दया है। (८) टेकलै कहते हैं कि शुद्ध सत्त्व जड़ या अचित् है और बड़कलै कहते हैं कि वह चित्

इन दार्शनिक-धार्मिक भेदों के अतिरिक्त दोनों मतों के अनुयायियों में तिलक का भेद तथा पात्रम् (पूजा के अवसर पर पढ़े गये श्लोक) का भी अन्तर है। किन्तु इन अन्तरों को अब विशेष महत्त्व नहीं दिया जाता है। आज भी टेंकलैमत तमिल और द्रविड़वेदान्त पर अधिक बल देता है और बड़कलै मत संस्कृत तथा उभयवेदान्त पर।

रामानुजोत्तर-विशिष्टाद्वैत-वेदान्त

२३३

#### ३. यतीन्द्रमतदीपिका
यतीन्द्रमतदीपिका के लेखक श्रीनिवास ने इस ग्रन्थ को शारीरकपरिभाषा कहा है। इससे स्पष्ट है कि यह ग्रन्थ धर्मराज अध्वरीन्द्र की वेदान्तपरिभाषा की अनुकृति पर लिखा गया है और उसके बाद की रचना है। एकाध स्थानों पर श्रीनिवास ने धर्मराज को उधत भी किया है, जैसे चैतन्यत्रिविधम् के वर्णन में। इस आधार पर यह १७वीं शती का ग्रन्थ है। इसमें प्रत्येक अध्याय को अवतार कहा गया है। प्रथम अवतार में प्रत्यक्षनिरूपण, द्वितीय अवतार में अनुमाननिरूपण और तृतीय अवतार में शब्दनिरूपण किया गया है। इस प्रकार रामानुजवेदान्त में प्रत्यक्ष, अनुमान तथा शब्द ये तीन प्रमाण मान्य हैं। प्रमाण की परिभाषा हैं-'प्रमाकरण प्रमाणम'। 'अनधिगतार्थगन्त प्रमाणम्'। इस परिभाषा का खण्डन किया गया है। साक्षात्कारि प्रमा का कारण प्रत्यक्ष है। निर्विकल्पक और सविकल्पक भेद से प्रत्यक्ष द्विविध है। स्मृति, प्रत्यभिज्ञा तथा अभावज्ञान (अनुपलब्धि) प्रत्यक्ष के अन्तर्गत हैं। अन्य ख्यातिवादों का खण्डन करते हुए सत्ख्यातिवाद की स्थापना की गयी है और कहा गया है कि सर्व विज्ञानम् यथार्थम, प्रमादिप्रत्यक्षज्ञानं यथार्थम्। अनुमान का लक्षण है व्याप्यस्य व्याप्यत्वानुसन्धानात् व्यापकविशेषप्रमितिः अनुमितिः। व्याप्ति के दो प्रकार हैं-अन्वय और व्यतिरेक । अनुमान के दो अंग हैं-व्याप्ति और पक्षधर्मता। अनुमान के दो प्रकार हैं अन्वयव्यतिरेक और केवलान्चयि। केवलव्यतिरेकि अनुमान इस मत में अमान्य है। 'अनाप्तानुक्तवाक्यजनिततदर्थविज्ञानं शब्दज्ञानम् । तत्करणं शब्दप्रमाणम्' ऐसा शब्दप्रमाण का लक्षण किया गया है। यह लक्षण वेद की अपौरुषेयता के आधार पर है। साङ्गोपाङ्ग वेद प्रमाण है।

चतुर्थ अवतार में प्रकृति का, पंचम अवतार में काल का, षष्ठ अवतार में नित्यविभूति का, सप्तम अवतार में धर्मभूत ज्ञान का, अष्टम अवतार में जीव का, नवम

अवतार में ईश्वर का और दशम अवतार में अद्रव्य का निरूपण है।

इस प्रकार इस मत में ६ द्रव्य और १० अद्रव्य हैं। प्रकृति के अनन्तर जो परिणाम होते हैं उनसे क्रमशः महत, अहंकार और मन, ५ ज्ञानेन्द्रिय, ५ कर्मेन्द्रिय तथा ५ तन्मात्राओं के विकास होते हैं। पांच तन्मात्राओं से पंचीकरणरीति से पंचमहाभूतों की सृष्टि होती है। इस प्रकार रामानुजमत की तत्त्वमीमांसा वस्तुतः सांख्यतत्त्वमीमांसा के शिखर पर विराजमान है।

इस तत्त्वमीमांसा का मूल्यांकन यतीन्द्रमतदीपिका में छः प्रकार से किया गया है दिखिए, वही अद्रव्य प्रकरण में २१वाँ अनुच्छेद) १. विद्वान् लोग तत्त्व को एक ही मानते हैं, वह एक तत्त्व चिदचित् से विशिष्ट है। इस

लिए उसे विशिष्टाद्वैत कहा जाता है। २. ऋषिगण आत्मा और अनात्मा इन दो तत्त्वों को मानते हैं।

२३४

वेदान्त-खण्ड ३. आचार्यगण (जैसे लोकाचार्य पिल्ले) श्रुति के आधार पर भोक्तृ (जीव), भोग्य (जगत्)

तथा नियन्तृ (ईश्वर) इन तीन तत्त्वों को मानते हैं। ४.. कुछ आचार्यगण हेय, हेयनिवर्तक, उपादेय और उपादेय का उपाय, इन चार तत्त्वों

को मानते हैं। इस मत को मोक्षशास्त्रीय चतुर्दूहवाद कहा जाता है। ५. अन्य आचार्यगण अर्थपंचक को मानते हैं। ये हैं प्राप्य (ईश्वर) प्राप्ता (जीव), उपाय

(भक्ति और प्रपत्ति), फल (मोक्ष) तथा विसेधि (मोक्ष मार्ग में आने वाले विघ्नों का

निवारण)। लोकाचार्य पिल्ले ने अर्थपंचक में इसी मत को माना है। ६. अन्त में कुछ आचार्यगण अर्थपंचक में सम्बन्ध (ईश्वर और जगत् का संबंध है)

जोड़कर कुल अर्थ छ: मानते हैं। इस प्रकार श्रीनिवास के मतानुसार विशिष्टाद्वैतवाद में छः प्रस्थान या उपमत हैं, किन्तु ये मतभेद केवल मार्ग या उपगम से संबंधित हैं। विशिष्टाद्वैतवाद को अन्ततः सभी आचार्य मानते हैं।

#### ४. मेघनादारिकृत नयद्युमणि
यतीन्द्रमतदीपिका में वेंकटनाथ या वेदान्तदेशिक के मत दिये गये हैं। मेघनादारि के मत उनके मतों से कहीं-कहीं भिन्न हैं। इस भेद को ध्यान में रखकर मेघनादारि के निम्नलिखित मत उल्लेखनीय हैं जो उनके नयधुमणि में मिलते हैं (9) प्रत्यक्ष, अनुमान, उपमान, शब्द और अर्थापत्ति, ये पाँच प्रमाण हैं, न कि केवल तीन

प्रत्यक्ष, अनुमान और शब्द। प्रत्यक्ष अर्थपरिच्छेदक साक्षात् ज्ञान है। उपमान की प्रमाणता को स्थापित करते हुए मेघनादारि कहते हैं कि किसी दृश्य विषय के सादृश्यज्ञान के द्वारा एक अदृश्य विषय का ज्ञान संभव है। जब कोई मनुष्य जानता है कि नीलगाय नामक पशु गाय के सदृश है तो वह नीलगाय को देखकर अपने श्रुत सादृश्य-ज्ञान के आधार पर उस पशु को नीलगाय कह देता है। इसी प्रकार अर्थापत्ति भी एक स्वतंत्र प्रमाण है और इसका अन्तर्भाव अनुमान में नहीं हो सकता, क्योंकि उसके ज्ञान में हेतु और व्याप्ति के अभाव हैं। यदि हम किसी प्रमाण से जानते हैं कि देवदत्त जीवित है और वह इस मकान में नहीं रहता है तो अर्थापत्ति से ही ज्ञात होता है कि वह किसी अन्य मकान में कहीं अन्यत्र रहता है। ज्ञान का लक्षण देते हुए मेघनादारि कहते हैं- 'अर्थपरिच्छेदकारि ज्ञानम् प्रमाणम्', अर्थात् ज्ञान विषय का परिच्छेदकारक है। ज्ञान विषय का निर्धारण करता है। वेदान्तदेशिक का मत इससे भिन्न है। वे मानते हैं कि ज्ञान यथावस्थित व्यवहारानुगुण्य है। वे ज्ञान को वस्तुतः विषयतन्त्र या मेयाधीन मानते हैं। ज्ञानं मेयाधीनम्, यह वेदान्तदेशिक का मत है। मेघनादारि का मत है कि मेयं मानाधीनम् । एक ही सम्प्रदाय

में इस प्रकार इन दो आचार्यों में प्रचण्ड मतभेद है। (३) मेघनादारि दृढ़तापूर्वक यथार्थख्याति (या सत्ज्याति) को मानते हैं, जबकि वेदान्तदेशिक

-

रामानुजोत्तर-विशिष्टाद्वैत-वेदान्त

२३५ यथावसर अन्यथाख्यातिवाद, अख्यातिवाद तथा यथार्थख्यातिवाद सभी को मानते हैं। मेघनादारि प्रथम दो ख्यातिवादों का खंडन करते हैं। यथार्थख्यातिवाद के पक्ष में उनकी निम्न युक्ति है

विप्रतिपत्रः प्रत्ययो यथार्थः प्रत्ययत्वात्, संप्रतिपन्नप्रत्ययवद्। (४) स्वतः प्रामाण्यवाद के बारे में मेघनादारि का अपना मत है। वे कहते हैं कि प्रत्येक

अनुभव सदैव अपने प्रामाण्य को समेटे रहता है, अर्थात् अनुभव विषय का ज्ञापक होने के साथ-ही-साथ अपना प्रमापक भी है। वह पर-प्रकाशक तथा स्वप्रकाश दोनों

एक साथ है। (५) मेघनादारि काल को पृथक् प्रमेय नहीं मानते हैं। उनके मत से रामानुज ने भी

श्रीभाष्य, वेदान्तदीप और वेदान्तसार में काल के पृथग्भाव का खण्डन किया है। 'सूर्यादिसम्बन्ध-विशेषोपाधितः पृथिव्यादिदेशानामेव कालसंज्ञा'-अर्थात् सूर्य आदि के सम्बन्धरूप उपाधिविशेष से जन्य पृथिवी आदि देशों की ही संज्ञा काल है। दूसरे शब्दों में, सूर्य के सम्बन्ध में पृथिवी की स्थिति को काल कहते हैं। वह पृथिवी की गति से

संबन्धित है। (६) कर्मफल के बारे में मेघनादारि का मत है कि कर्म का फल ईश्वर की प्रसन्नता या

अप्रसन्नता है जिसके माध्यम से उसका फल कर्ता जीव को मिलता है। दूसरे शब्दों में, कर्म और उसके फल में कारण-कार्य का संबंध साक्षात् या अव्यवहित नहीं है। इन मतों से सिद्ध है कि मेघनादारि विशिष्टाद्वैत-वेदान्त के एक बड़े मौलिक दार्शनिक थे।

#### ५. शतदूषणी की युक्तियां
रामानुज ने शंकराचार्य के अद्वैतसिद्धान्त पर सात अनुपपत्तियों का आरोप किया था। उसी की परम्परा को तार्किक पराकाष्ठा तक पहुंचाने वाला ग्रन्थ शतदूषणी है जिसके रचयिता वेदान्तदेशिक थे जिनके सौहार्दपूर्ण संबंध अपने समकालीन अद्वैत वेदान्तियों से विशेषतः स्वामी विद्यारण्य से थे। शतदूषणी में सम्प्रति ६६ दोष ही मिलते हैं। अतएव या तो अन्य दोषपरक ग्रन्थभाग लुप्त हो गया या यहाँ 'शत' का अर्थ वास्तव में बहुत या अनेक है, इसका अर्थ एक सौ नहीं है। डा. सुरेन्द्रनाथ दास गुप्त ने इन ६६ दोषों का विवरण अपने 'भारतीय दर्शन का इतिहास' खण्ड ३ में किया है। उनके मत से दोष ६२, ६३, ६४, ६५ और ६६ दार्शनिक दृष्टि से नगण्य हैं। दरखाँ दोष अपशूद्राधिकरण पर है। ६३वाँ दोष अधिकारि-विवेक पर है। ६४वां दोष शंकरमत से अनुयायियों के तिलक, पोशाक आदि पर है। ६५वां दोष उनके द्वारा कुछ यतियों की संगति से बचने पर है और ६६वें दोष का विषय शंकरमत का ब्रह्मसूत्र से बेमेल होना है। स्पष्टतः इन दोषों का दार्शिनिक महत्त्व नहीं है।

वेदान्त-याण्ड

शतदूषणी में जिन दोषों को गिनाया गया है उनमें से निम्नलिखित महत्त्वपूर्ण हैं १. यदि ब्रह्म निर्गुण सत् है तो "ब्रह्म" शब्द उस सत् का वाचक नहीं हो सकता, क्योंकि

कोई शब्द निर्गुण सत् का अभिध्यान नहीं करता है। फिर लक्षणाशक्ति से भी 'ब्रह्म" शब्द निर्गुण सत् का वाचक नहीं हो सकता, क्योंकि लक्ष्णाा अन्ततोगत्वा अभिघामूलक होती है। अतः जब उपनिषद् "ब्रह्म" शब्द का प्रयोग करते हैं, तो इसका तात्पर्य है कि इस शब्द का वाच्यार्थ कोई सगुण सत् है। शाम शंकराचार्य ब्रह्मसूत्र १।१।१ के भाष्य में कहते हैं कि ब्रह्म का सामान्य ज्ञान सभी मनुष्यों को "अहमस्मि" रूप से है और उसके विशेष ज्ञान के लिए वेदान्तशास्त्र का उपयोग किया जाता है। परन्तु ज्ञान में ऐसा विभाजन नहीं है। पुनश्च, विशेष ज्ञान उसी विषय का हो सकता है जिसमें गुण हों। यदि ब्रा निर्गुण है तो उसका विशेष

ज्ञान संभव ही नहीं है। ३. जगत को मिथ्या मान लेने पर भी जगत-विषयक समस्त ज्ञान और जगत में

नित्यकर्म, मिथ्या नहीं सिद्ध होते हैं और न वे नष्ट ही होते हैं। पाण्डुरोग केवल इस ज्ञान से दूर नहीं हो जाता है कि पीलापन मिथ्या है, वह उपचार से दूर होता है। इसी प्रकार मोक्ष केवल जगत् मिथ्या है, ऐसा समझ लेने से नहीं होता है, वरन् भगवान् की कृपा और उपासना से होता है। श्रुति का ज्ञान शाब्दिक है, मात्र उसको

सुन लेने से मोक्ष सम्भव नहीं है। ४. शंकराचार्य के मत से अद्वैत-श्रुतियाँ साक्षात् ब्रह्म का अनुभव कराती हैं। इस पर

वेदान्तदेशिक कहते हैं कि यदि ऐसा हो, तो प्रत्येक वाक्य के श्रवण से (और यहाँ तक कि अनुमान से भी), अपरोक्ष साक्षात् ज्ञान होना चाहिए, किन्तु ऐसा नहीं होता। अतः अद्वैत-श्रुतियों के श्रवण मात्र से ब्रह्म का साक्षात् अपरोक्ष अनुभव नहीं होता

५. निर्विषयक चैतन्य का अनुभव किसी को नहीं होता है। प्रत्येक व्यक्ति का चैतन्य सदैव

सविषयक ही रहता है। यदि कहा जाय कि निर्विषयक चैतन्य स्वप्रकाश है तो यह उत्तर भी युक्तियुक्त नहीं है, क्योंकि विषय का प्रकाश किसी व्यक्ति के लिए होता है, वह स्वयं अपने लिए नहीं होता। यदि कहा जाय कि सुषुप्ति में चेतना निर्विषयक रहती है, तो यह ठीक नहीं है क्योंकि उस अवस्था में जिस सुख की अनुभूति होती है वह एक विषय है और वह विषयी आत्मा नहीं है। वास्तव में चेतना कभी भी

निर्विषयक नहीं हो सकती। वह सदैव सविषयक और सविशेष है। मान ६. यदि कहा जाय कि विशिष्टाद्वैतवादी भी निर्विकल्पक प्रत्यक्ष को मानते हैं तो

वेदान्तदेशिक कहते हैं कि वस्तुतः निर्विकल्पक प्रत्यक्ष भी सविषयक है। निर्विकल्पक प्रत्यक्ष का विषय उस विषय की कोई विशेषता नहीं, वरन् वह विषय ही पूर्णतया है। अतएव जब उसके गुणों का प्रत्यक्ष बाद में होता है तो उस सविकल्पक प्रत्यक्ष की

२३७

रामानुजोत्तर-विशिष्टाद्वैत-वेदान्त तुलना में उस विषय के पूर्व प्रत्यक्ष को निर्विकल्पक प्रत्यक्ष कहा जाता है। यह भेद

प्रत्यक्ष की विशदता का तारतम्य सूचित करता है। ७. भेद-ज्ञान को अद्वैत वेदान्ती असत्य मानते हैं। किन्तु वेदान्तदेशिक कहते हैं कि अभेद

और भेद दोनों सत्य है, क्योंकि दोनों एक दूसरे के पूरक हैं। यदि भेद नहीं है तो अभेद भी नहीं है। प्रत्येक विषय अपने से अभिन्न रहता है और अन्य विषयों से भिन्न रहता है। इस प्रकार भेद और अभेद दोनों सत्य हैं। शांकरवेदान्ती जगत् को मिथ्या मानते हैं। इस पर वेदान्तदेशिक कहते हैं कि जगत् आकाश-कुसुम- जैसा नहीं हो सकता, क्योंकि जगत् प्रतीयमान है। यदि जगत् सत् तथा असत् दोनों से भिन्न है, तो ऐसी कोई वस्तु है नहीं। अतः यह दृष्टि अमान्य है। यदि जगत् का निषेध संभव माना जाय तो यह निषेध ब्रह्म हो जायेगा और इस प्रकार ब्रह्म अभाव-रूप होगा अर्थात् ब्रह्म असत् है, यह मानना पड़ेगा किन्तु

अद्वैतवादी ऐसा नहीं मानते हैं। ६, शांकरवेदान्ती कहते हैं कि ज्ञाता और ज्ञेय में कोई वास्तविक संबंध नहीं हो सकता

और जेय को असत्य मानना इस कारण तर्कसंगत है। इस पर वेदान्तदेशिक कहते हैं कि सम्बन्ध का मिथ्यात्व संबंधियों के मिथ्यात्व को सिद्ध नहीं कर सकता है। शश और श्रृंग में कोई सम्बन्ध नहीं है, किन्तु इससे यह नहीं सिद्ध होता है कि शश और श्रृंग नहीं हैं। पुनश्च-यदि अद्वैत-वेदान्ती की युक्ति को माना जाय तो ज्ञाता का अस्तित्व भी मिथ्या हो जायेगा। यदि कहा जाय कि ज्ञाता तो स्वयंप्रकाश होने के कारण सत् है तो यही युक्ति विषय के अस्तित्त्व के लिए भी दी जा सकती है, क्योंकि कोई संवित्ति या अनुभूति ऐसी नहीं है जो सविषयक न हो। अतः स्वयं प्रकाशत्व वस्तुतः मात्र चैतन्य नहीं है, किन्तु आत्म-चैतन्य (आत्मप्रज्ञता, आत्मबोध) है जिसमें विषयी और विषय दोनों का ज्ञान होता है। चैतन्य विषयिविषयभाव है, न कि मात्र

विषयिता। १०, अविद्या का संबंध ब्रह्म से क्या है? यदि अविद्या ब्रह्म में अनादि है तो फिर ब्रह्म

अविद्या को मिटा नहीं सकता है और इस प्रकार अविद्या के अविनाशी हो जाने पर

मुक्ति असम्भव हो जायेगी। ११. स्वप्रकाशत्व का जो लक्षण चित्सुख ने दिया है वह है "अवेद्यत्वे सति अपरोक्ष

व्यवहारयोग्यत्वम्"। इस पर वेदान्तदेशिक कहते हैं कि यदि स्वप्रकाश या अपरोक्ष अनुभूति के अनुभव की आवश्यकता है तो फिर इस प्रक्रिया में अनवस्था दोष होगा और अपरोक्ष अनुभूति का अनुभव सम्भव न होगा और अपरोक्ष अनुभूति स्वयं घट जैसा एक विषय होगी। दोनों स्थितियाँ शांकरवेदान्त में अमान्य हैं। अतएव

शांकरवेदान्त सदोष है। १२. शांकरवेदान्ती व्यक्ति की चेतना की उत्पत्ति का निराकरण करते हैं। किन्तु ऐसे चैतन्य२३८

वेदान्त-खण्ड

का ज्ञान संभव है। जो ज्ञान नहीं था वह आज हो जाता है। साक्षात् प्रत्यक्ष या युक्ति से ऐसा ज्ञान होता है। अतएव ज्ञान की उत्पत्ति होती है, उसका विकास होता है. किन्तु इसकी व्याख्या शांकरवेदान्त में सम्भव नहीं है, क्योंकि वहाँ ज्ञान नित्य माना जाता है।

इस प्रकार स्थालीपुलाकन्याय से शतदूषणी का परिचय प्राप्त किया जा सकता है। वेदान्तदेशिक ने शांकरवेदान्त को सांख्य, सौगत और चार्वाक का संकर कहा है। अतएव उसमें इन दर्शनों में पाये जाने वाले दोष भी मिलते हैं तथा कुछ और भी दोष हैं।

सांख्य-सौगत-चार्वाकसकरात् शंकरोदयः।

दूषणान्यपि तान्यत्र भूयस्तदधिकानि च।। आत्मा का ज्ञातृत्व चित्त की छाया से है। उसका कर्तृत्व वास्तव नहीं है, इन दोनों मतों को मानने से शांकरवेदान्त सांख्यमत है। स्तम्भ, घट आदि प्रत्यय मिथ्या हैं, जो प्रत्यय (ज्ञेय) है वह मिथ्या है। इस मत को मानने से अद्वैतवेदान्त सौगतमत जैसा ही है। जैसे चार्वाक मानते हैं वैसे ही अद्वैतवेदान्ती भी मानते हैं कि अहमर्थ का विनाश होता है, अतएव अद्वैतवेदान्त चार्वाकमत जैसा है। निर्गुण सत् भी जड़ ही है। इस दृष्टि से भी अद्वैतवेदान्त चार्वाकमत है। इसका खण्डन करते हुए अनन्तकृष्ण शास्त्री ने अद्वैततत्त्वशुद्धि भूमिका पृ.-२५ में लिखा है -

जैन-कापिल-चार्वाकसंकरादन्त्यजोदयः।

दूषणान्यपि तान्येव भूयस्तदधिकानि च।। अर्थात् रामानुजमत (अन्त्यजोदयः) जैन, सांख्य और चार्वाक का संकर है। उसे अन्त्यजोदय इसलिए कहा गया है कि वह अन्त्यज शठकोप से उत्पन्न हुआ है। इस प्रकार अद्वैतमत में वे सभी दोष हैं जो सांख्य, बौद्ध तथा चार्वाकमत में हैं। किं बहुना, उसमें कुछ दोष अधिक भी हैं। अद्वैततत्त्वशुद्धि में अनन्तकृष्ण शास्त्री ने २६ बिन्दुओं पर विशिष्टाद्वैतवाद तथा अद्वैतवाद के मतभेदों की व्याख्या की है, जिसमें अद्वैतवाद पर विशिष्टाद्वैतवाद द्वारा आरोपित दोषों का प्रत्युत्तर दिया गया है। किन्तु इन सभी खण्डनों तथा प्रत्युत्तरों से यह निष्कर्ष निकलता है कि वस्तुतः इन दोनों दर्शनों की दो दृष्टियाँ हैं और प्रत्येक दृष्टि को लेकर एक सुव्यवस्थित तथा पूर्णतन्त्र या दर्शन की स्थापना का सराहणीय प्रयास किया गया है। पुनश्च, यदि वेदान्तदेशिक की उक्त आलोचना की समीक्षा की जाय तो उनके अनुसार शतदूषणी के दोषों को ४ वर्गों में बाँटा जा सकता है - १. चार्वाक सम्बन्धी दोष। २. सांख्य सम्बन्धी दोष। ३. सौगत सम्बन्धी दोष। ४. अन्य दोष।

२३

रामानुजोत्तर-विशिष्टाद्वैत-वेदान्त अनन्तकृष्ण शास्त्री के पूर्व अद्वैतवादी उमामहेश्वर ने रामानुजमत में एक सौ दोष दिखाने के लिए विरोधवरूथिनी नामक ग्रन्थ लिखा। किन्तु उसमें केवल २६ दोष उपलब्ध हैं। उमामहेश्वर के अन्य ग्रन्थ हैं, तत्त्वचन्द्रिका, अद्वैतकामधेनु, तत्त्वमुद्राविद्रावण, प्रसंगरलाकर तथा रामायण टीका। विरोधवरूथिनी का खण्डन रंगाचार्य (१६वीं शती) ने

कुदृष्टिध्वान्तमार्तण्ड में तथा श्रीनिवास दीक्षित ने विरोधवरूथिनी-प्रमाथिनी में किया। रंगाचार्य ने सन्मार्गदीप नामक एक और ग्रन्थ लिखा। इस प्रकार अद्वैतवेदान्त और विशिष्टाद्वैत के बीच एक विशाल खण्डनसाहित्य लिखा गया है। दोनों में वाग्युद्ध होते रहते हैं।

#### ६. बत्तीस ब्रह्मविद्याएँ
यूँ तो वेदान्त के सभी सम्प्रदायों में उपनिषद् की बत्तीस विद्याओं का महत्त्व तथा उपयोग है, किन्तु रामानुज-वेदान्त में उनके उपयोग पर बहुत बल है। उनके द्वारा ही वैदिक उपासना होती है। ये विद्याएँ निम्नलिखित हैं - १. अक्षरविद्या । ब्रह्मसूत्र १-२-२२ में है। मुण्डकोपनिषद् का यह वाक्य है इसका

विषय है- अथ परा यथा तदक्षरम् अधिगम्यते । २. अक्षिस्थ सत्यब्रह्मविद्या । ब्रह्मसूत्र ३-३-२० में है। इसका विषय है -

तद्यत्त सत्यं ---- यश्चार्य दक्षिणेऽक्षन् (बृहदारण्यक उपनिषद् ५-५-२) ३. अंगुष्टप्रमितविद्या। यह ब्रह्मसूत्र १-३-२३ में है। इसका विषय है -

अंगुष्ठमात्रः पुरुषोऽन्तरात्मा (कठोपनिषद् २-६-१७) ४. अन्तरादित्यविद्या। यह ब्रह्मसूत्र १-१-२१ में है। इसका विषय है -

य एषोऽन्तरादित्ये हिरण्यमयः पुरुषः (छान्दोग्य उपनिषद् १-६-६) १. आकाशविद्या। यह ब्रह्मसूत्र १-१-२३ तथा १-३-४२ में है। इसका विषय है

अस्य लोकस्य का गतिरित्याकाशः। (छान्दोग्य १-६) तथा आकाशो वै नामरूपयोनिर्वहिता

(छान्दोग्य ८-१४) है। ६. आनन्दमयविद्या। यह ब्रह्मसूत्र १-१-३ में है। इसका विषय है तैत्तिरीयोपनिषद् का

वाक्य-तस्माद् वा एतस्माद् विज्ञानमयात् अन्यो ऽन्तर आत्मा आनन्दमयः

(तै.उ.ब्र.व.४)। ७. ईशावास्यविद्या। यह ब्रह्मसूत्र के समन्वयाधिकरण में है। ८. उद्दालकान्तर्यामिविद्या। यह ब्रह्मसूत्र १-२-२६ में है। इसका विषय है -

बृहदारण्यक उपनिषद् (५१-७) का वाक्य-यः पृथिव्यां तिष्ठत्-एष त आत्मा

अन्तर्याम्यमृतः। ६. उपकौसलविद्या। यह ब्रह्मसूत्र १-२-१३ में है। इसका विषय है -

य एषोऽक्षिणि पुरुषो दृश्यते (छान्दोग्य ४-१०)

२४०

वेदान्त-खण्ड

१०. उषस्तकहोलविद्या । यह ब्रह्मसूत्र ३-३-३५ में है। इसका विषय है -

न द्रष्टेर्दष्टारं पश्ये एषत आत्मा सर्वान्तरः (बृहदारण्यक ५-४)। ११. गायत्रविद्या। यह ब्रह्मसूत्र ३-१-२६ में है। इसका विषय है -

गायत्री वा इदं सर्व भूतं यदिदं किंच (छान्दोग्य ३-१२)। १२. गार्ग्यक्षरविद्या। यह ब्रह्मसूत्र १-३-६ में है। इसका विषय है -

एतद् वै तदक्षरं गार्गि ब्राह्मणा अभिवदन्ति (छान्दोग्य ५-८८) १३. ज्योतिषां ज्योतिर्विद्या। यह ब्रह्मसूत्र १-३-३१ में है। इसका विषय है -

यं देवा ज्योतिषां ज्योतिरायुर्होपासतेऽमृतम् (छान्दोग्य ६-४-१६) १४. त्रिमात्रप्रणवविद्या । इसको परम पुरुष विद्या भी कहते हैं। यह ब्रह्मसूत्र १-३-१२ में है। ____ इसका विषय है - यः पुनरेतं त्रिमात्रेणोमित्येतेनैवाक्षरेण (प्रश्नोपनिषद् ५-५) १५. दहरविद्या। यह ब्रह्मसूत्र १-३-१३ और ३-३-३८ में है। इसका विषय है -

_ अथ यदिदम् अस्मिन् ब्रह्मपुरे दहरम् (छान्दोग्य ८-१-१) १६. नाचिकेतविद्या। यह ब्रह्मसूत्र १-२-६ में है इसका विषय है -

यस्सेतुरीजानानाम् अक्षरं ब्रह्म यत्परम् (कठोपनिषद् १-२-२) १७. न्यासविद्या। इसका विषय है -यो ब्रह्माणि विदधाति पूर्व-शरणमहं प्रपद्ये (श्वेताश्वतर

उपनिषद्-६) यह ब्रह्मसूत्र १-१-२ में निहित है। १८. पंचाग्निविद्या। यह ब्रह्मसूत्र ३-१-१ और ३-३-३२ में है- उसका विषय है -

तद्यम् इत्थंविदुर्येचेमेऽरण्ये (छान्दोग्य ५-१०) १६. परंज्योतिर्विद्या। यह ब्रह्मसूत्र १-१-२५ में है। इसका विषय है

अथ यदतः परो दिवोज्योतिदीप्यते छान्दोग्य ३-१३-७ २०. पर्यड्कविद्या । इसका विषय है - अमितीजापर्यक-ब्रह्मविद्वान् ब्रह्मैवाभिप्रेति (कौषीतकि)। २१. प्रतर्दनविद्या। यह ब्रह्मसूत्र १-१-२६ में है। इसका विषय है -

स होवाच प्राणोऽस्मि-अमृतमित्युपास्स्व। (कोषीतकि ३) २२. प्राणविद्या। यह ब्रह्मसूत्र ३-३-१० में है। इसका विषय है

यो ह वै ज्येष्ठ.....ज्यष्टश्च हव (छान्दोग्य ५-१-१)। २३. बालाकिविद्या। यह ब्रह्मसूत्र १-४-१६ में है। इसका विषय-है यो वै बालाक एतेषां

पुरुषाण्यं कर्ता यस्य वै तत्कर्म वै वेदितव्यः । (कौषीतकि ४-१८)। २४. भूमाविद्या। यह ब्रह्मसूत्र १-३-३० में है। इसका विषय है -

यो वै भूमा तत्सुखं--भूमा त्वेव विजिज्ञासितव्यः (छान्दोग्य ७)। २५. मधुविद्या। यह ब्रह्मसूत्र १-३-३० में है। इसका विषय है

असौ वा आदित्यो देवमधु-स य एतदेव अमृतं वेद (छान्दोग्य ३१)। २६. मैत्रेयीविद्या। यह ब्रह्मसूत्र १-४-१६ में है। इसका विषय है -

"आत्मा वा अरे द्रष्टव्यः (बृहदारण्यक ६।५।६, ४।४।५)।

रामानुजोत्तर-विशिष्टाद्वैत-वेदान्त

२४१ २७. वैश्वानरविद्या। यह ब्रह्मसूत्र १-२-२५ तथा ३-३-५५ में है। इसका विषय है

आत्मानं वैश्वानरं उपासते स सर्वेषु लोकेषु (छान्दोग्य ५-११-२४)। २८. व्याहतिविद्या। इसी को आदित्यमण्डलस्थ सत्य ब्रह्मविद्या कहते हैं। यह ब्रह्मसूत्र

३-३-२० में है। इसका विषय है -

तद्यत् सत्यम् असौ स आदित्यो य एष एतस्मिन् मण्डले (बृहदारण्यक ७1५19)। २६. शांडिल्यविद्या। यह ब्रह्मसूत्र १-१-१ या ३-३-१६ में है। इसका विषय है

सर्व खलु इदम् ब्रह्म तज्जलान् इति शान्त उपासीत (छान्दोग्य ३-१४-१)। ३०. संवर्गविद्या। यह ब्रह्मसूत्र १-३-३३ में है। इसका विषय है -

वायुवि संवर्गों यदा वा अग्निः (छान्दोग्य ४३१, ४)। ३१. सत्यकामविद्या। इसे षोडशकल ब्रह्मविद्या भी कहते हैं। इसका विषय है

सत्यकामो हि जाबालो---अत्र ह न किंचन वीयाय इति वीयाय इति। (छान्दोग्य

३२. सद्विद्या। यह ब्रह्मसूत्र १-१-५ में है। इसका विषय है -

सदेव सोम्य इदमग्र आसीत्, एकमेवाद्वितीयम् (छान्दोग्य ६-२-१)। इन बत्तीस ब्रह्मविद्याओं के अतिरिक्त भी कुछ आचार्यगण अन्य विद्याओं की चर्चा करते हैं। अतः इन्हें केवल मुख्य ब्रह्मविद्या ही समझना चाहिए। १६५३ में श्री टी. वीरराघवाचार्य ने स्वरचित बृहदारण्यकोपनिषद्भाष्य की भूमिका में इन बत्तीस ब्रह्मविद्याओं को प्रसिद्ध ब्रह्मविद्याएँ बताया है और कई अन्य ब्रह्मविद्याओं को भी गिनाया है। ___ इन ब्रह्मविद्याओं के अतिरिक्त १४ काम्यविद्याएँ भी रामानुजोत्तर वेदान्त में प्रचलित हैं। उदगीथावयव प्रणवविद्या, कृत्स्नोद्गीथ विद्या, प्रणवविद्या, पुरुषविद्या और हानोपादानचिन्तनविद्या उनमें मुख्य हैं। इनका वर्णन ए, श्रीनिवास राघवम् ने अपने द्वारा संपादित श्रुतप्रदीपिका के परिशिष्ट में किया है।

#### ७. शास्त्रानुशीलन की परम्परा
रामानुजोत्तर विशिष्टाद्वैतवाद के वाङ्मय की प्रस्थानत्रयी में उपनिषदों पर अनेक भाष्य, कृति, टीका आदि लिखे गये। ऊपर वर्णित ग्रन्थों के अतिरिक्त रंगरामानुज ने तैत्तिरीय, ऐतरेय, प्रश्न, मुण्डक, माण्डूक्य तथा ईशावास्योपनिषद् पर भाष्य लिखे जो प्रकाशित हो गये हैं। भगवद्गीता के अनेक विवेचन, व्याख्यान आदि भी किये गये। किन्तु सर्वाधिक अनुशीलन ब्रह्मसूत्र तथा श्रीभाष्य और श्रुतप्रकाशिका के हुए। इस ओर कुछ

आचार्यों ने अधिकरणों का विशेष अध्ययन किया, कुछ ने समस्त पूर्वपक्षों का अनुशीलन किया तथा कुछ ने समग्र श्रीभाष्य का विश्लेषण किया। ब्रह्मसूत्र के प्रत्येक पाद को एक नाम दिया गया जो यह है

प्रथम अध्याय के प्रथमपाद को अयोगव्यवच्छेद पाद तथा दूसरे, तीसरे और चौथे पाद

੨ ੪੨

वेदान्त-खण्ड को अन्ययोगव्यवच्छेद पाद कहा गया। इस प्रकार प्रथम अध्याय को तर्कतः प्रतिष्ठित किया गया। द्वितीय अध्याय के पादों को क्रमशः स्मृतिपाद (स्वपक्ष स्थापन) तर्कपाद (परपक्ष प्रतिक्षेप) विपत्पाद तथा प्राणपाद कहा गया। तृतीय अध्याय के पादों को क्रमशः वैराग्यपाद, उभयलिंगपाद, गुणोपसंहार पाद तथा अंगपाद कहा गया। चतुर्थ अध्याय के पादों को क्रमशः आवृतिपाद, उत्क्रान्तिपाद, गतिपाद तथा मुक्तिपाद कहा गया। सन्दर्भ तथा विश्लेषण की दृष्टियों से इन नामकरणों का महत्त्व बहुत उपयोगी सिद्ध हुआ है। प्रस्थानत्रयी से संबंधित समस्त वाङ्मय के लिए मेलकोटि से प्रकाशित विशिष्टाद्वैत-ग्रन्थावली द्रष्टव्य है। ब्रह्मसूत्र श्रीभाष्य तथा श्रुतप्रकाशिका से संबंधित जो टीका-साहित्य है वह प्रायः स्मरणोपयोगी दृष्टि से लिखा गया है, सृजनात्मकता के लिए नहीं। प्रस्थानत्रयी के अतिरिक्त रहस्यत्रय का विवेचन भी रामानुजमत में अनेक आचार्यों ने किया है। ये रहस्यत्रय हैं अष्टाक्षर मंत्र, द्वयमन्त्र और चरमश्लोक। रहस्यत्रय का विवेचन वेदान्तदेशिक ने ३४ ग्रन्थों में किया है। अमृतरंजिनी, अमृतास्वादिनी तथा पृथग्रहस्य नामक तीन खण्डों में ३४ रहस्यग्रन्थ विभक्त हैं। ये सभी मणिप्रवालशैली में लिखे गये हैं। इनमें तीनों मंत्रों के वर्णों, पदों तथा वाक्यों के अनेक रहस्यमय अर्थ बताये गये हैं। इन रहस्यों के विवेचन में समस्त विशिष्टाद्वैत-दर्शन का उपयोग किया जाता है। मंत्र जप करने के लिए है और रहस्यों का उद्घाटन मनन करने के लिए। दोनों का उपयोग जपसाधना में फलप्रद है।

##### सन्दर्भ ग्रन्थ
१. डॉ. सुरेन्द्रनाथ दास गुप्ता, ए हिस्ट्री ऑफ इण्डियन फिलासफी भाग ३, कैम्ब्रिज,

१E४०। २. बलदेव उपाध्याय, वैष्णव सम्प्रदायों का साहित्य और सिद्धान्त, चौखम्बा वाराणसी,

१E७८ ३. पिल्ले लोकाचार्य, श्रीवचनभूषण, वरवर मुनि की टीका सहित, पुरी। ४. शतदूषणी, वेदान्तदेशिक। ५. यतीन्द्रमतदीपिका, श्रीनिवासाचार्य, अंग्रेजी अनुवादसहित मद्रास, १६६१. ६. श्रीभाष्य तथा श्रुतप्रकाशिका, सुदर्शनसूरि सं. उत्तमूर ति. वीरराघवाचार्य मद्रास, २

भाग, १६६७।

२४३

रामानुजोत्तर-विशिष्टाद्वैत-वेदान्त ७. श्रुतप्रदीपिका, सुदर्शनसूरि। ८. दर्शनोदय, श्रीनिवासाचार्य, मैसूर, १६३३ । ६. पिल्ले लोकाचार्य, तत्त्वत्रय, चौखम्बा वाराणसी, १६३८ । १०. वेदान्तदेशिक, तत्त्वमुक्ताकलाप और स्वार्थसिद्धि ३ भाग, गवर्नमेण्ट ब्रांच प्रेस मैसूर,

१६५४| ११. आत्रेय रामानुज, न्यायकुलिश, अन्नमलाई युनिवर्सिटी, अन्नमलाई नगर, १६३८ । १२. मेघनादारि, नयधुमणि, गवर्नमेण्ट ओरियण्टल मैनुस्क्रिप्ट मद्रास, १६५६ । १३. वेदान्तदेशिक, न्यायसिद्धाञ्जनम्। वैष्णव प्रचार सभा मद्रास, १६३४, १६७३ । १४. श्रीभाष्य, भाष्यार्थदर्पण सहित उत्तमूर ति. वीर राघवाचार्य मद्रास, २ भाग १६६३-६४।

चतुर्थ अध्याय

### रामानन्द-वेदान्त और उसका विकास

#### १. परिचय
रामानुजाचार्य तथा रामानन्द दोनों के दर्शन विशिष्टाद्वैत हैं। पर रामानुज के आराध्यदेव श्रीविष्णु श्रीनारायण अथवा श्रीलक्ष्मीनारायण हैं और रामानन्द के आराध्यदेव सीताराम हैं। इसीलिए रामानन्द सम्प्रदाय को रामावत सम्प्रदाय या रामभक्ति सम्प्रदाय कहते

हैं।

यद्यपि रामावत सम्प्रदाय का प्रथम आचार्य रामानन्द को माना जाता है, तथापि इस विषय में विद्वानों में थोड़ा-सा मतभेद है। संस्कृत वाङ्मय के इतिहास के प्रमुख विद्वान् बलदेव उपाध्याय ने 'वैष्णव सम्प्रदायों का साहित्य और सिद्धान्त' नामक ग्रन्थ में बड़ी युक्तियों एवं प्रमाणों से सिद्ध किया है कि उत्तर भारत में रामावत सम्प्रदाय अथवा रामभक्ति सम्प्रदाय के प्रथम उद्भावक राघवानन्द थे। राघवानन्द श्री हर्षानन्द के शिष्य थे और रामानन्द के गुरु थे। इसके प्रमाण के लिए नाभादास का निम्न छप्पय उद्धृत किया गया है (छप्पय ३०)

देवाचारज दुतिय महामहिमा हरियानन्द । तस्य राघवानन्द भये भक्तन को मानद ।। पत्रालम्ब पृथिवी करी बस काशी स्थाई। चारिवरन आश्रम सबहीं को भक्ति दृढ़ाई।।

तिनके रामानन्द प्रगट विश्व मंगल जिन वपु धर्यो।

रामानुज पद्धति प्रताप अपनो अमृत है अनुसर्यो।। इसी प्रकार एक और वचन अनन्तस्वामीविरचित 'हरिभक्तिसिन्धुवेला' नामक ग्रन्थ में प्राप्त होता है

वन्दे श्रीराघवाचार्य रामानुजकुलोद्भवम् ।

याम्यादुत्तरमागम्य राममन्त्रप्रचारकम् ।। किन्तु राघवानन्द के विषय में विशेष सामग्री उपलब्ध नहीं है। काशी नागरी प्रचारिणी सभा के हस्तलिखित संग्रह में उनकी हिन्दी में एक छोटी पुस्तिका है जिसका नाम

रामानन्द-वेदान्त और उसका विकास 'सिद्धान्ततन्मात्रा है। इस ग्रन्थ के अन्तःसाक्ष्य के आधार पर सिद्ध होता है कि राघवानन्द रामानन्द के गुरु थे और राघवानन्द की साधना योग तथा भक्ति का समन्वित रूप है। उक्त ग्रन्थ में योगप्रक्रिया की शब्दावली सुन, गगन, शब्द, भकार, अनाहतनाद आदि योग-प्रक्रिया के विधिविधान, योगियों की वेशभूषा, मन को एकाग्र करने की विधि तथा इन्द्रियनिग्रह के लिए नासाग्र में दृष्टि लगाना, वासुदेव के द्वादशाक्षरमन्त्र, तिलक , तुलसीमाला तथा सुमिरनी आदि का विस्तार से वर्णन है। उक्त ग्रन्थ से पता चलता है कि ये अवधूत वेश में रहते थे। वे दत्तात्रेय के उपासक थे और उनके योगपक्ष के अनुयायी थे। राघवानन्द का सिद्धान्त हठयोग एवं वैष्णवभक्ति का सामंजस्य एवं समन्वय था। ये काशी में पंचगंगा घाट पर रहते थे। पाँच छ: वर्ष पहले एक प्राचीन मढ़ी पंचगंगा घाट पर छिन्न-भिन्न पड़ी थी। गंगा जी की बाढ़ से मढ़ी छिन्न-भिन्न हो गयी थी। अब इधर वैरागी सम्प्रदाय के श्रीमान् भक्तजनों ने मरम्मत कराकर भव्य भवन बनवा दिया है, जिसका नाम

श्रीमठ रखा गया है। इससे अधिक इनके विषय में और कुछ पता नहीं चलता। इसी शिराघवानन्द के शिष्य रामानन्द एक बड़े संत थे। वे वैरागी सम्प्रदाय के प्रवर्तक तथा

समाज-संरक्षक थे। इन्होंने अनेक ग्रन्थों की रचना की जिनसे उनके सिद्धान्तों का परिचय प्राप्त होता है। उनके शिष्य कबीरदास की जीवनी और उनके समकालीन फकीर मौलाना रसीदुद्दीन के लेखों से उनकी जीवनी पर प्रकाश पड़ता है। फिर भी पर्याप्त सामग्री के अभाव में उनके विशिष्ट जीवनचरित्र एवं अलौकिक व्यक्तित्व का पूर्ण परिचय अभी प्राप्त नहीं हो सका है।

____ अगस्त्यसंहिता एवं भक्तमाल के आधार पर रामानन्द का जन्म प्रयाग में पुण्यसदन शर्मा के पुत्ररूप में वि. संवत् १३५६ (१२६ ई.) में माघकृष्ण सप्तमी में सूर्य के सात दण्ड चढ़ने पर सिद्धियोग, चित्रानक्षत्र, कुम्भलग्न में हुआ था। माता का नाम सुशीला देवी था। भविष्यपुराण के प्रतिसर्गपर्व में रामानन्द-समुत्पत्ति-वर्णनात्मक सप्तम अध्याय में लिखा है कि काशी में श्रीरामशर्मा नामक एक कान्यकुब्ज ब्राह्मण रहते थे, जो किसी मन्दिर में पुजारी थे और रामनाम के अनन्य उपासक थे। उनके घर एक बालक का जन्म हुआ जिसके हृदय में सीतापति का सदा वास रहता था। वह भगवान् राम का अवतार था जिसको माता-पिता ने छोड़ दिया। वह राधव नामक महात्मा के शरण में चला गया और बहुत बड़ा हरिभक्त हुआ।

जा इसी पुराण के तृतीय प्रतिसर्गपर्व में १६ अध्याय के २१-३२ श्लोकों में एक और कथा दी गयी है और कहा गया है कि काशी में एक शिवोपासक ब्राह्मण श्रीराम शर्मा रहते थे। शिवरात्रि के पर्व पर अविमुक्तेश्वर लिङ्ग के पास बैठकर रात्रि जागरण के साथ उन्होंने शिव के पञ्चाक्षर मन्त्र का जप किया, जिससे भगवान् विश्वनाथ ने प्रसन्न होकर वरदान दिया। वरदान के फलस्वरूप रामानन्द का जन्म हुआ और उन्होंने अध्यात्मरामायण की

१. द्रष्टव्य डॉ. पीताम्बरदत्त बड़थ्वालःयोग प्रवाह पृ. १८.२२ प्रकाशक काशी विद्यापीठ, काशी सं.२००३ ।

२४६

वेदान्त-खण्ड रचना की। इसी कथा को आधार बनाकर प्रयाग विश्वविद्यालय के प्रोफेसर रघुवर मिठूलाल शास्त्री ने सिद्ध किया कि अध्यात्मरामायण के रचयिता रामानन्द हैं। इस पर प्रभात शास्त्री के द्वारा सम्पादित अध्यात्मरामायण की भूमिका में सम्पादक ने विशद विचार प्रस्तुत किया है।

इस प्रकार स्वामी जी के जन्मस्थान के विषय में अगस्त्यसंहिता, भक्तमाल तथा भविष्यपुराण के परस्पर मतभेद होने पर अगस्त्यसंहिता एवं भक्तमाल के मत को मान्यता देनी चाहिये, क्योंकि भविष्यपुराण की प्रामाणिकता के विषय में विद्वानों को संदेह है। इसमें समय-समय पर बहुत परिवर्द्धन होते रहे हैं।

अगस्त्यसंहिता तथा भक्तमाल के मत से कुछ भेद के साथ मिलते हुए तीन साक्ष्य और प्राप्त हैं, जिनके आधार पर स्वामी जी का जीवन काल १४१० ई. से १५१० ई. तक माना जा सकता है। १. दिल्ली के बादशाह सिकन्दर लोदी का शासनकाल १४८६ ई. से लेकर १५२७ ई.

तक था। वह इस्लामधर्म का कट्टर समर्थक तथा असहिष्णु शासक था। उसने हिन्दू साधु-संतों को बहुत कष्ट दिया था। कुछ इतिहासविदों के अनुसार उसका गुरु प्रसिद्ध पीर शेख तकी था, जो मानिकपुर में रहता था। इसी ने संत कबीर के विषय में बादशाह से उल्टी-सीधी बातें कहीं थीं, जिससे संत कबीर को कष्ट दिया गया था। महात्मा कबीर स्वामी जी के शिष्य थे। अतः ये तीनों समसामयिक सिद्ध होते हैं। इसलिए स्वामी जी का जीवन काल १४१० ई. से लेकर १५१० ई. के मध्य में होना

चाहिये। २. कबीर के बीजक में एक रमैनी है जिसमें कबीर साहब ने पीर शेख तकी को कुछ

समझाया है

मानिकपुर हि कबीर बसेरी। महदति सुनी सेख तकी केरी।

छ घट-घट है अविनासी सुनो तकी सेख तुम। इस पर पीर साहब ने नाराज होकर बादशाह लोदी से संत कबीर की शिकायत की। शेख ने बादशाह से कहा कि कबीर मुस्लिमधर्म की निन्दा करता है और मुसलमान होकर हिन्दूधर्म की महिमा गाता है। इस पर बादशाह ने संत कबीर को लोहे की जंजीर में जकड़ कर गंगाजी में डाल दिया। कबीर के योगबल से जंजीर की कड़ियाँ अपने आप टूट गयीं और कबीर साहब बादशाह को ललकारते हुए गंगाजी से बाहर निकल आये। कबीर साहब के प्रधान शिष्य धर्मदास जी ने इस घटना का वर्णन किया है। भक्तमाल के टीकाकार प्रियादास ने भी ऐसा ही लिखा है। इन तथ्यों से स्पष्ट है कि कबीर साहब बादशाह सिकन्दर लोदी के समकालीन थे। अतः स्वामी जी के शिष्य होने के कारण कबीरदास और स्वामी जी दोनों का समय एक था।

रामानन्द-वेदान्त और उसका विकास

२४७ ३. स्वामी रामानन्द के प्रमुख शिष्यों में सेनाभगत का भी नाम आता है। वे रीवां नरेश

राजा राजाराम अथवा राजा रामचन्द्र के नापित थे। जब एक समय सेनाभगत साधुसंतों की सेवा में लगे थे और महाराज के सेवाकाल का अतिकाल हो रहा था तब स्वयं प्रभ ने सेनाभगत के रूप में उपस्थित होकर महाराज की सेवा की थी। इस तथ्य का वर्णन नाभादास ने भक्तमाल में तथा महाराज रघुराज सिंह ने अपनी भक्तमाल रामरसिकावली में किया है। पं. बलदेव उपाध्याय ने उपरिलिखित तथ्यों को आधार मानकर युक्ति के साथ बड़े विस्तार से पन्द्रहवें शतक के मध्यभाग के पीछे १४१०-१५१० ई. सन् के पक्ष में स्वामी जी के स्थितिकाल के विषय में निर्णय किया है तथा वैरागी साधु-सम्प्रदाय में प्रचलित १३५६ वि. सं. १REE ई. सन्) से १५३२ वि.सं. तक स्वामी जी के स्थितिकाल के विषय में अरुचि प्रकट की है। इसके अतिरिक्त डॉ. भण्डारकर, डॉ. ग्रियर्सन, डा. वर्भनाल आदि विद्वानों ने अगस्त्यसंहिता के आधार पर स्वामी जी की स्थिति वि.सं. १३५६-१५३२ माना है। वैरागी सम्प्रदाय भी इसी को मान्यता देता है।

स्वामी जी के जीवनचरित के विषय में विशेष सामग्री नहीं प्राप्त होती। प्रयाग में श्री पुण्यसदन शर्मा के यहाँ आविर्भाव होने के बाद आप की बाललीला तथा शिक्षा-दीक्षा तथा गार्हस्थ्य जीवन में होकर वैराग्यभाव में आये थे या सीधे बाल्यावस्था से ही साधु बन गये थे, इत्यादि के संबंध में कुछ पता नहीं चलता। स्वामी राघवानन्द के शिष्य के रूप में अपने गुरुजी की मढ़ी में काशी पंचगंगाघाट पर रहते थे। वे बड़े प्रतापी सिद्ध संत, योगी, हिन्दू समाज रक्षक, अनेक ग्रन्थों के प्रणेता एवं प्रशस्त शिष्य-सम्पत्ति वाले थे। इस विषय में प्रचुर ऐतिहासिक साक्ष्य प्राप्त होते हैं। इस संबंध में सर्वाधिक प्रमाण माननीय फकीर मौलाना रशीदुद्दीन का लेख है। ये स्वामी जी के समसामयिक थे। इन्होंने 'तजकीर तुक फुकरा' नामक पुस्तक लिखी है, जिसमें मुसलमान संतों की कथायें वर्णित हैं। इसमें स्वामी जी के संदर्भ में भी बहुत कुछ लिखा गया है। इसकी भाषा अरबीमिश्रित हिन्दी है। इसका हिन्दी रूपान्तर कल्याण पत्रिका, गीताप्रेस, गोरखपुर के संत अंक में निम्न प्रकार से प्रकाशित है

काशी में पञ्चगङ्गाघाट पर एक प्रसिद्ध महात्मा रहते हैं। तेजपुञ्ज और योगेश्वर हैं। वैष्णवों के सर्वमान्य आचार्य हैं। सदाचार और ब्रह्मनिष्ठत्व के स्वरूप ही हैं। परमात्मतत्व रहस्य के पूर्णज्ञाता हैं। सच्चे भगवत् प्रेमियों एवं ब्रह्मविदों के समाज में उत्कृष्ट प्रभाव रखते हैं। धर्माधिकार में वे हिन्दुओं के धर्मकर्म के सम्राट् हैं। केवल ब्रह्मवेला में अपनी पुनीत गुफा से गङ्गास्नान के लिए बाहर निकलते हैं। उन पवित्र आत्मा को रामानन्द कहते हैं। उनके शिष्यों की संख्या पाँच सौ से अधिक है। उस शिष्यसमूह में द्वादश शिष्य गुरु के विशेष कृपापात्र हैं - कबीर, पीपा, रैदास आदि। भागवतों के समुदाय का नाम विरागी है। जो लोक-परलोक की इच्छाओं का त्याग करता है, उसे ब्राह्मणों की भाषा में विरागी कहते हैं। कहते हैं कि इस सम्प्रदाय की प्रवर्तिका (ऋषि) जगज्जननी (श्री)२४८

वेदान्त-खण्ड सीता जी हैं। उन्होंने प्रथमतः अपने सविशेष सेवक पार्षदरूप (श्री) हनुमान जी को उपदेश किया और उन ऋषि (आचार्य) के द्वारा संसार में इस रहस्य (मन्त्र) का प्रकाश हुआ। इस कारण इस सम्प्रदाय का नाम 'श्रीसम्प्रदाय है और उनके मुख्य मन्त्र को रामतारक कहते हैं। उस पवित्रमंत्र को गुरु शिष्य के कान में दीक्षा देते हैं और ऊर्ध्व पुण्ड्र तिलक लाम व मीम के आकार का ललाट तथा अन्य ग्यारह स्थानों पर लगाते हैं। तुलसी का हीरा जनेऊ में गूंथ कर शिष्य के गले में पहनाते हैं। उनकी जिह्वा जप में और मन सच्चे प्रियतम के दर्शनानुसन्धान में रहा करता है। पूर्णतया भगवान् में ही इस सम्प्रदाय की रति है। अधिकांश संत आत्मारागी अथवा परमहंसी जीवन निर्वाह करते हैं।

#### २. रामानन्द सम्प्रदाय
रामानन्द सम्प्रदाय को रामावत सम्प्रदाय और रामभक्ति सम्प्रदाय कहा जाता है। इस सम्प्रदाय के द्वारा मान्य दर्शन को रामानन्द-दर्शन या श्रीरामविशिष्टाद्वैत दर्शन या रामानन्द-वेदान्त कहा जाता है। इसके बीजारोपक रामानन्द के गुरु राघवानन्द हैं और उद्भावक, प्रवर्तक, प्रचारक तथा प्रतिष्ठापक रामानन्द हैं। कुछ लोग यह कहते हैं कि यह सम्प्रदाय द्वारा प्रवर्तित विशिष्टाद्वैत या श्रीवैष्णव सम्प्रदाय की एक शाखाविशेष है, जहाँ श्रीरामानुज के द्वारा प्रवर्तित श्रीलक्ष्मीनारायण की उपासना की जगह श्रीसीताराम की उपासना की प्रतिष्ठा की गयी है। किन्तु यह विषय बहुत विवादग्रस्त है। रामानन्द सम्प्रदाय के विद्वानों ने अनेक ग्रन्थों, पत्रिकाओं एवं लेखों के द्वारा इसका समूल खण्डन किया है।

प्रथम तो इस सम्प्रदाय के आचार्यों अथवा गुरुओं की जो मान्यताप्राप्त तीन परम्परायें प्राप्त होती हैं, उन्हीं में एकरूपता नहीं है। श्रीरामानन्द के द्वारा प्रणीत प्रामाणिक ग्रन्थ रामार्चनपद्धति है। इसमें स्वामी जी ने अपनी गुरुपरम्परा स्वयं लिखी है जो यों है

श्रीरामचन्द्र, श्रीसीताजी, विष्वक्सेन, शठकोपस्वामी, श्रीनाथमुनि, पुण्डरीकाक्ष आचार्य, यामुनाचार्य, महापूर्णाचार्य, श्रीरामानुज, कूरेश, माधवाचार्य, वोपदेवाचार्य, देवाधिप, पुरुषोत्तम, गंगाधर, रामेश्वर, द्वारानन्द, देवानन्द, श्रीपानन्द, हरिपानन्द, राघवानन्द और रामानन्द ।

इसके अनुसार रामानन्द रामानुज से १४वीं पीढ़ी में पड़ते हैं। एक पीढ़ी के लिए २५ वर्षों की अवधि मानी जाय तो दोनों के बीच में साढ़े तीन सौ वर्षों का अन्तर आता है। रामानुज का स्थितिकाल ई. सन् १०१७-११३७ माना जाता है। इस प्रकार के अन्तर मानने पर रामानन्द का स्थितिकाल १४८६ ई. अर्थात् १५वीं शताब्दी का अन्तिम भाग माना जाता है। इसे बहुत से विद्वानों ने स्वीकार किया है।

परन्तु रामानन्द सम्प्रदाय के संत नाभादास ने भक्तमाल में देवानन्द, हरियानन्द, राघवानन्द, रामानन्द ऐसी गुरु-परम्परा दी है जिसके अनुसार रामानन्द रामानुज से पाँचवी पीढ़ी में आते हैं। बहुत से वैरागी विद्वान् रामानन्द का समय वि. सं. १३५६ मानते हैं। संभव है कि वे इसी वंशावली के अनुसार मानते हों। यतः रामानुजाचार्य का स्थिति काल

२४E

रामानन्द-वेदान्त और उसका विकास १०१७-११३७ ई. माना जाता है। रामानुज से पाँचवी पीढ़ी में रामानन्द के होने से रामानन्द का स्थितिकाल वि. सं. १३५६ ठीक हो सकता है।

तीसरी परम्परा की कुछ बात रामानन्द के समसामयिक फकीर मौलाना रशीदुद्दीन ने अपनी पुस्तक 'तजकीर तुकफुकरा' में लिखी है -

इस सम्प्रदाय की प्रवर्तिका (ऋषि) जगज्जननी (श्री) सीताजी हैं। उन्होंने सविशेष सेवक पार्षदरूप (श्री) हनुमान् (जी) को उपदेश दिया और उन ऋषि (आचार्य) के द्वारा संसार में उस रहस्य (मन्त्र) का प्रकाश हुआ। इस कारण इस सम्प्रदाय का नाम श्रीसम्प्रदाय

है।

सम्प्रदाय-सम्बद्ध इन तीनों विरोधी तथ्यों के अतिरिक्त प्रयाग विश्वविद्यालय के प्रोफेसर रघुवर मिठू लाल शास्त्री का एक लेख गंगानाथ झा रिसर्च इन्स्ट्टीच्यूट प्रयाग के जर्नल प्रथम भाग, १८४३-४४ फरवरी में छपा है, जिसमें सिद्ध किया गया है कि अध्यात्मरामायण के लेखक रामानन्द हैं। अध्यात्मरामायण के एक श्लोक का संकेत मध्वाचार्यप्रणीत ब्रह्मसूत्रभाध्य में प्राप्त होता है। मध्वाचार्य जी का काल १२३८ से १३१७ ई. तक माना जाता है। यदि अध्यात्मरामायण के प्रणेता के रूप में स्वामी जी को माना जाय तो रामानुज और मध्वाचार्य के मध्य में रामानन्द को मानना पड़ेगा जो साक्षात् इतिहास के विरुद्ध होगा। __रामानन्दाचार्यपीठ अहमदाबाद से जो रामानन्द सम्प्रदाय का इतिहास प्रकाशित हुआ है उसमें तथा और जो एतत्सम्बद्ध बहुत से ग्रन्थों के प्रकाशन हुए हैं, उनमें वैष्णवमताब्जभास्कर की वंशावली के बहुत से आचार्यों के नाम नहीं हैं। श्री देवानन्द के बाद की परम्परा तो मिल रही है। पर आरम्भ से देवानन्द तक के १३ आचार्यों के नाम में भेद है। इनमें

रामानुज जी का नाम ही नहीं है।

 सबसे अधिक विचारणीय यह है कि स्वयं रामानन्द कहते हैं-'वन्देऽहं राघवानन्दं रामानुजकुलोद्भवम्'। किन्तु वैष्णवमताब्जभास्कर में जो स्वयं उन्होंने अपनी वंशावली दी है वह रामानुज सम्प्रदाय की प्रचलित परम्परा से कुछ भिन्न है। उदाहरण के लिए रामानुज की परम्परा शठकोप, मधुरकवि, परांकुश, नाथमुनि, पुंडरीकाक्षराममिश्र, यामुनाचार्य, रामानुजाचार्य इस प्रकार है। वैष्णवमताब्जभास्कर में श्रीरामचन्द्र, सीताजी विष्वक्सेन, शठकोप, नाथमुनि, पुंडरीकाक्ष, यामुनाचार्य, महापूर्ण, रामानुज इस प्रकार हैं। अतः इस सम्बन्ध में अवश्य ही गवेषणापूर्ण शोध होना शेष है।

इसके साथ रामानुज सम्प्रदाय तथा रामानन्द सम्प्रदाय की परम्परा में आचार्य एवं व्यवहार में भी बहुत से भेद हैं। उन पर भी एक दृष्टि आवश्यक है, अन्यथा इनके सिद्धान्त समझने में गलती हो सकती है। ये दोनों अपने को श्रीवैष्णव कहते हैं, पर एक वंश कहकर भी एक अपने सम्प्रदाय का प्रवर्तक श्रीलक्ष्मीजी तथा नारायणजी को मानता है तो दूसरा सीताजी तथा रामजी को सम्प्रदाय-प्रवर्तक मानता है। 'तजकीर तुक फुकरा' में यही लिखा

२५०

वेदान्त-खण्ड

है तथा रामानन्दी महात्मा भी यही मानते आ रहे हैं। सम्प्रदाय प्रवर्तक लक्ष्मीनारायण तथा सीताराम के अतिरिक्त दोनों में प्रारम्भ से ही माला एवं तिलक में भी अन्तर है। 'तजकीर तुक फुकरा' के अनुसार जनेऊ में तुलसी का दाना बाँधना और परम्परा के अनुसार तुलसी की कण्टी बाँधना रामानन्द सम्प्रदाय में प्रचलित भी है, किन्त रामानुज मत में कण्ठी की कोई बात ही नहीं है, माला भी कमलफल के बीज की ग्राह्य है। तिलक के विषय में रामानुज सम्प्रदाय में तेगले और बड़गले दो भेद हैं। जिनके अनुसार तैंगले में तिलक के नीचे नासिका पर आसन दिया जाता है और वगले में तिलक के नीचे नासिका पर आसन नहीं दिया जाता। इससे विपरीत रामानन्द सम्प्रदाय में प्रमुख ४ प्रकार के तिलक हैं - श्री, बंदी (विंदी), लस्करी तथा चतुर्भुजी। इन चारों में नासिका पर आसन दिया जाता है। रामानुज सम्प्रदाय में आचार-पवित्रता, खान-पान, चौका-चूल्हा, पर्दै के भीतर पाक करना, पर्दे के भीतर स्वयं प्रसाद पाना, इत्यादि पर बहुत जोर दिया जाता है। आज भी अम्बारी शब्द से प्रायः रामानुजी ही गृहीत होते हैं। रामानन्दी साधुओं में इस विषय में कुछ ढीलापन है। रामानुज में प्रायः सभी आचार्य ही कहे जाते हैं- जैसे रामानुजाचार्य, शठकोपाचार्य इत्यादि। ये आचिनोति शास्त्रार्थान् तथा आचारं ग्राह्यति के अनुसार आचार्यपद के भागी हैं। रामानन्द में ऐसा नहीं है। ये दासभाव पर अधिक जोर देते थे- कबीरदास, रविदास, नाभादास आदि। अब रामानन्दी साधुओं ने भी आचार्य लगाना शुरू कर दिया है। ये प्रारम्भ में नाम के साथ आनन्द लगाया करते थे, जैसे राघवानन्द, हर्षानन्द आदि। राघवानन्द स्वयं योगमार्ग के आचार्य दत्तात्रेय के अनुयायी थे। वे अवधूत कहलाते थे। रामानुज में कुछ गद्दी के आचार्यों के लिए नगरी का त्याग विहित नहीं है। कई आचार्य सपत्नीक भी रहते हैं। रामानन्दीय में नारी का सर्वथा त्याग विहित है। महाभारत के अनुसार - कुणपमिव नारी यस्त्यजेत् स विरागी।

अर्थात् शव के समान नारी का जो परित्याग करता है, वही विरागी है। श्री राघवानन्द स्वयं योगी थे। इस सम्प्रदाय में योग पर अधिक बल दिया जाता है। योग में चित्तनिरोध तथा इन्द्रियनिरोध प्रधान है। पतज्जलि के योगसूत्र में एक सूत्र ही है 'अभ्यासवैराग्याभ्यां तन्निरोधः'। योगी अवधूत तथा दत्तात्रेय के अनुयायी होते हुए भी इन लोगों ने वैराग्य पर बड़ा जोर दिया और इनके सम्प्रदाय का नाम ही वैरागी पड़ गया। इनके समय इनके समक्ष एक बड़ी समस्या थी। तुर्की, अरब तथा अफगानिस्तान से आये हुए विदेशी जनों से यहाँ की जनता त्रस्त हो चुकी थी। भारतीयों को प्रत्येक प्रकार से तीर्थयात्रा, विवाह तथा धार्मिक-कृत्यों में सताया जा रहा था। इस पर राघवानन्द का ध्यान गया और उसका प्रतिफलन रामानन्द के द्वारा हुआ। उन्होंने इसी अभिप्राय से विष्णुभक्ति के मुख्य देवता लक्ष्मीनारायण की जगह दुष्टसंहारक धर्मविग्रह तथा लोकमर्यादारक्षक श्रीराम की भक्ति की धारा प्रवाहित की और साथ ही दुष्टदलन महावीर हनुमान् की स्मृति जगायी। शैव तथा वैष्णव-सम्प्रदायों में सर्वप्रथम इसी सम्प्रदाय में सोचा गया कि केवल शास्वचिन्तन तथा

रामानन्द-वेदान्त और उसका विकास

२५१ भक्ति की दीनता से ही समाज सुखी नहीं होगा और अत्याचारियों से मुकाबला नहीं होगा। अतः इन लोगों ने तीन अनियाँ (संस्कृत अनीक अर्थात् सेना) १. निर्वाणी, २. निर्मोही तथा ३. दिगम्बर स्थापित की। इसके साथ-साथ अखाड़े भी स्थापित किये गये- १. दिगम्बर, २. निर्वाणी, ३. निर्मोही, ४. खाकी, ५. निरालम्बी, ६. सन्तोषी, ७. महानिर्वभती। इन अनियों एवं अखाड़ों में अच्छे घुड़सवार, भालाबाज तैयार किये जाते थे, जो अत्याचारियों से मुकाबला करते थे और भारतीय संस्कृति की रक्षा करते थे। इनकी इस व्यवस्था को देखकर शैव-स्मार्त सम्प्रदाय में भी अखाड़े संघटित किये गये। रामानुज सम्प्रदाय में तो शायद अब तक ऐसा संघटन नहीं हो सका है। इसी व्यवस्था के अन्तर्गत अल्पव्ययसाध्य हनुमन्मदिर की स्थापना तथा साथ में कस्ती के अखाड़ों की स्थापना प्रत्येक गाँव में की गयी। इसी के साथ जमात चलाने की परम्परा चली जिसमें हजारों की संख्या में हाथी, घोड़ों तथा वल्लम

आदि के साथ जमात चलायी जाती थी। प्रत्येक जमात के लिए कुछ प्रदेश एवं स्थान नियत होते थे। जमात वहाँ जाती थी और वहाँ जाकर भक्ति, आचार आदि का तो प्रचार करती ही थी, पर यदि कोई अत्याचारी वहाँ होता तो उसका दमन भी करती थी। यदि कोई महात्मा साधु महंत, जमींदार एवं शासक उच्छृखल होता था तो उसको भी सन्मार्ग पर लाया जाता था। गलतागद्दी जयपुर और पंजवर्क पिण्डोरी धाम आदि के अनेक ऐसे उदाहरण हैं, जहाँ जैसी आवश्यकता पड़ी वहाँ उसी प्रकार का दमन, सिद्धि, भक्ति एवं विद्या आदि के द्वारा करके उन्मार्गगामियों को सन्मार्ग पर लाया गया। समाज के सभी वर्गों को यथोचित स्थान तथा सम्मान दिया गया, भक्ति, प्रपत्ति तथा सदाचार के सभी पात्र माने गये। वैदिक परम्परा, वर्ण-आश्रम तथा चारों पुरुषार्थों की सिद्धि एवं रक्षा के उपाय किये गये। भक्ति का मार्ग सभी के लिए उन्मुक्त किया गया। 'हरि के भजे सो हरि का होई' का सिद्धान्त उद्घोषित किया गया। वर्ण-आश्रम, खान-पान एवं विवाह आदि में शास्त्रीय मर्यादा के रक्षण के साथ इनका पोषण किया गया। इसके लायक तैयार करके योग्य महात्मागण प्रत्येक वर्ग में तथा प्रत्येक प्रदेश में भेजे गये। फलस्वरूप संतकबीरदास, रविदास, पीपा, सेनभक्त आदि देश के कोने-कोने में छा गये, जिससे वैदिक वर्णाश्रम एवं भागवतधर्म की रक्षा हुई। ये सब कार्य रामानन्द के तप, उत्साह, सिद्धि एवं प्रतिभा-वैभव के आधार पर हुए।

। रामानुज के समक्ष ऐसी कोई समस्या नहीं थी। उनके समक्ष एक ही समस्या थी कि आलवार संतों के द्वारा प्रवर्तित विष्णुभक्ति की रक्षा और प्रचार कैसे किया जाय। इसके लिए सबसे बड़ा बाधक उस समय शाङ्कर अद्वैत-सिद्धान्त था, जिसमें ब्रह्म तथा जीव के एक होने के कारण भक्ति के मार्ग में बाधा आ रही थी। भक्ति के लिए सेव्य एवं सेवक, उपास्य और उपासक के बीच भेद अथवा कुछ अन्तर आवश्यक होता है। इसीलिए रामानुज ने अपने शिक्षा-दीक्षागुरु अद्वैत के समर्थक यादवप्रकाश का परित्याग कर यामुनाचार्य को गुरु बनाया तथा यामुनाचार्य के अन्तिम समय के निर्देश पर ब्रह्मसूत्र पर विशिष्टाद्वैतपरक श्रीभाष्य की रचना की, अपने पट्टशिष्य कूरेश के द्वारा विष्णुसहस्रनाम् की टीका लिखवायी तथा अपने मामा के पुत्र कुरुकेश के द्वारा नम्मालवभ के "तिरुवाय मोलि" पर तमिलभाष्य

वेदान्त-खण्ड

की रचना करवायी। इस प्रकार आलवारों के भक्तिसिद्धान्त को वैदिक रूप प्रदान किया तथा संस्कृतभाषा में निबद्ध किया। लक्ष्मीनारायण के मन्दिरों में वैखानस-पद्धति या पाञ्चरात्र पद्धति से अर्चना का विधान किया गया। साथ ही आठ आचार्यपीठों की स्थापना की जिनमें एक पीर का प्रधान कार्य है देश-देशान्तरों में घूम-घूम कर विशिष्टाद्वैत के विरुद्ध मतावलम्बियों के साथ शास्त्रार्थ करना तथा विशिष्टाद्वैतसिद्धान्त को विजयी बनाना।

इस प्रकार राघवानन्द और रामानन्द के समक्ष देश, धर्म एवं समाज की जो समस्या थी वह रामानुज के समक्ष नहीं थी। अतः राघवानन्द एवं रामानन्द ने प्रयोजनवश भक्ति को अपनाया और लोकमर्यादारक्षक श्रीसीतारामजी को अपना आराध्य माना। श्रीसीताराम की स्थापना की और श्रीरामजी ने जैसे ऋषिमुनि शबरी, किरात, निषाद, वनवासी और वानर, भालू आदि सबको अपना कर सबके सहयोग से परदाराभिमर्षक रावण तथा भले आदमियों को त्रास देने वाले राक्षसों का नाश किया, उसी प्रकार रामानन्द ने निर्गुण तथा सगुण, वेदाध्यायी, और गैर वेदाध्यायी सभी का संघटन कर हिन्दू-संस्कृति के विघटनकारियों का विध्वंस किया।

उपरिलिखित इन रामानुजीय तथा रामानन्दीय मतभेदों को देखकर यह मानना उचित प्रतीत नहीं होता है कि राघवानन्द एवं रामानन्द ने दक्षिण भारत में उपजी भक्ति को अपनाया तथा उस समय के भक्ति के प्रचारक-प्रसारक महान् आचार्य रामानुज को अपने भक्तिवंश का प्रथम पुरुष माना और कहा -

वन्देऽहं राघवानन्दं रामानुजकुलोद्भवम्। रामानन्द सम्प्रदाय के विशिष्ट विद्वान् इस श्लोकांश को प्रक्षिप्त तथा अप्रामाणिक मान रहे हैं। यदि यह श्लोकांश है भी तो उसका अर्थ, इस प्रकार हो सकता है। कुल के अनेक अर्थ होते हैं। यहाँ कुल का अर्थ वंश लिया गया है। वंश दो प्रकार के होते हैं- विद्यया जन्मना च। श्रीरामानुज से पूर्व भी भक्तिसम्प्रदाय के अनेक प्रसिद्ध आचार्य हो चुके हैं यामुनाचार्य, पुण्डरीकाक्ष, नाथमुनि और शठकोपाचार्य आदि। इनसे भी पूर्व बारह आलवार संत हो चुके हैं। पर यहाँ रामानुजवंशोद्भव कहने के दो तात्पर्य हो सकते हैं - एक तो भक्ति को शास्त्रीय आधार देना और विशिष्टाद्वैतरूप दार्शनिक सिद्धान्त देना और जैसे श्रीयादवप्रकाश से अद्वैतवेदान्त की शिक्षा लेकर भी आवश्यकतानुसार लक्ष्मीनारायणपरक विशिष्टाद्वैत-वेदान्त-सिद्धान्त का प्रतिपादन किया उसी प्रकार रामानुज के कुल में उद्भव होकर भी अर्थात् रामानुज की लक्ष्मीनारायणपरक विशिष्टाद्वैत-वेदान्त-सिद्धान्त को उचित मानकर भी अपनी आवश्यकता के अनुसार तथा अपनी मान्यता के अनुसार श्रीसीतारामपरक विशिष्टाद्वैत-वेदान्त-सिद्धान्त के प्रतिपादन करने वाले राघवानन्द को प्रणाम किया गया। पूर्व के आचार्यों के सिद्धान्त में परिष्कार करना दोनों सम्प्रदायों में समान है।

दोनों ही श्रीवैष्णव कहे गये। पर दोनों के दो मन्त्र हैं और दोनों मन्त्रों के आदि ऋषि

रामानन्द-वेदान्त और उसका विकास

२५३ (ऋषि शब्द ऐतिहासिक पूर्वलेख में प्रयुक्त होने से यहाँ भी लिखा गया है) या गुरु श्री ही हैं। किन्तु श्री का एक में अर्थ लक्ष्मी गृहीत है और दूसरे में सीताजी गृहीत है। जब ऋषि दो हो गये और मन्त्र दो हो गये तो दोनों के आराध्यों में भेद,दोनों के स्वाध्यायों में भेद,दोनों के ध्यानों में भेद, दोनों के ध्येयों में भेद, दोनों के प्राप्यों में भेद तथा दोनों की अर्चना-पद्धति आदि में भेद का आना सुतरां सिद्ध हो गया। इसीलिए श्रीरामानन्दाचार्य ने श्रीराम विशिष्टाद्वैत के अनुकूल ध्येय, प्राप्य आदि प्रतिपादनार्थ श्रीवैष्णवमताजभास्कर, रामार्चन-पद्धति तथा ब्रह्मसूत्र पर आनन्दभाष्य का प्रणयन किया। भगवद्गीता और कुछ उपनिषदों पर भी उनके आनन्दभाष्य हैं। वैष्णवमताजभास्कर तथा रामार्चन-पद्धति दोनों श्री रामानन्दाचार्य प्रणीत हैं, इस विषय में सभी ऐतिहासिक विद्वान तथा साम्प्रदायिक संत, महन्त, विद्वान् एवं आचार्य सहमत हैं। किन्तु ब्रह्मसूत्र का आनन्दभाष्य, ईशादि उपनिषदों का आनन्दभाष्य तथा श्रीमद्भगवद्गीता का आनन्दभाष्य श्रीरामानन्दाचार्य प्रणीत है। इस विषय में ऐतिहासिक विद्वानों एवं साम्प्रदायिक संतों, महंतों, विद्धानों एवं आचार्यों में मतभेद है। इस सम्प्रदाय के मुख्य केन्द्र अयोध्या, काशी तथा अहमदाबाद आदि से अनेक परस्पर विरोधी ग्रन्ध, लेख तथा वक्तव्य आदि प्रकाशित होते रहते हैं। श्री रामानन्दाचार्यप्रणीत प्रस्थानत्रयीभाष्य है या नहीं, इस विषय में बहिः साक्ष्य प्रायः अप्राप्य है। अन्तः साक्ष्य किसी तरह कुछ प्राप्य होते हैं। दोनों तरफ से एक ही प्रबल युक्ति दी जाती है-मूल प्राचीन प्रति-पाण्डुलिपि या हस्तलिपि प्राप्य अथवा अप्राप्य है। कुछ विद्वान कुछ विशेष देश एवं स्थान में सुरक्षित प्राचीन पाण्डुलिपि की प्राप्यता को लेकर आचार्य प्रणीत की पुष्टि करते हैं। कुछ विद्वान् उक्त प्राप्यता को संदिग्ध कोटि में रखकर आचार्य प्रणीत की मान्यता में सन्देह करते हैं। अतः इस समय एक पक्षीय निर्णय लेना कठिन है।

जो भी हो, रामानन्द के विशिष्टाद्वैत-वेदान्त का विवेचन करने के लिये उनके प्रस्थानत्रयीभाष्य का आश्रय लेना पडेगा। वेदान्तो नाम उपनिषत्प्रमाणम'. अर्थात जिसमें उपनिषद्वाक्य प्रमाण दिये जाते हैं उसका नाम वेदान्त है। वेद के अन्तिम भाग को उपनिषद् कहा जाता है। इसीलिए उपनिषद् के लिए वेदशिरस् शब्द का भी प्रयोग होता है। प्रत्येक वेदसंहिता का अन्तिम भाग उपनिषद् होता है। वेद में तीन काण्ड हैं- कर्मकाण्ड, उपासनाकाण्ड तथा ज्ञानकाण्ड। इनमें ज्ञानकाण्ड अन्त में है। इसीलिए ज्ञानप्रधान काण्ड होने के कारण इसको वेदान्त-सिद्धान्त अथवा औपनिषद सिद्धान्त कहा जाता है।

रामानन्द प्रणीत एवं सर्वमान्य ग्रन्थ श्रीवैष्णवमताब्जभास्कर एवं श्री रामार्चन-पद्धति हैं। इनमें प्रथम वैरागी सम्प्रदाय के आचार-विचार, मन्त्र एवं उपासना आदि के साथ वेदान्त सिद्धान्तप्रतिपादक लघुग्रन्थ है और दूसरा मुख्यतः भगवान् श्रीराम की पूजापद्धति का प्रतिपादक ग्रन्थ है। इनके ब्रह्मसूत्र, भगवद्गीता तथा ईशादि प्राचीन उपनिषदों पर आनन्दभाष्य नामक ग्रन्थ हैं, जिनका प्रचलन और प्रकाशन १६वीं शती से आरम्भ हुआ है।

वेदान्त-खण्ड

#### ३. रामानन्द वेदान्त-सिद्धान्त
रामानन्द सम्प्रदाय को श्रीवैष्णव सम्प्रदाय कहा जाता है। यहाँ श्री का अर्थ सीता जी है। इसके प्रथम आचार्य श्रीराम तथा श्रीसीता जी हैं। श्रीसीताजी ने प्रथम उपदेश हनुमान् को दिया था। उसके बाद और परम्परा चली। सम्प्रदाय के विरक्त महात्माओं को विरागी या वैरागी कहा जाता है। रामानन्द वेदान्त का सिद्धान्त विशिष्टाद्वैत है। इसमें चिद् तथा अचिद् विशिष्ट परम अद्वैततत्त्व श्रीरामरूप ब्रह्म हैं। इस मत में पदार्थ तीन हैं -चित्, अचित् तथा ईश्वर । चित् से चैतन्य एवं भोक्ता जीव गृहीत है, अचित् से चेतनरहित भोग्य जगत् गृहीत है और इन दोनों चित् तथा अचित् से विशिष्ट अद्वैत तत्त्व परब्रह्म अन्तर्यामी परमात्मा ईश्वर श्रीराम हैं। ये तीनों नित्य तत्त्व हैं। यद्यपि जीव एवं अचित् नित्य तथा स्वतन्त्र तत्त्व हैं, फिर भी ईश्वर इन दोनों के भीतर अन्तर्यामी रूप से विद्यमान है। अतः ये दोनों ईश्वर के अधीन हैं। इसलिए चित् तथा अचित् ईश्वर के शरीर अथवा प्रकार माने जाते हैं। चित् तथा अचित् सूक्ष्म एवं स्थूल भेद से दो प्रकार हैं। दोनों प्रलयकाल में सूक्ष्मरूप से रहते हैं और सृष्टिकाल में स्थूलरूप में रहते हैं। इसलिए सूक्ष्म चिदचिद्विशिष्ट ईश्वरतत्त्व तथा स्थूल चिदचिद्विशिष्ट ईश्वरतत्त्व अद्वैत एक है। 'एकमेवाद्वितीयम् सत्' से यही अद्वितीयत्व विवक्षित है। जिस प्रकार 'अस्मिन् नगरे एक एवायम् अद्वितीयो राजा' इस नगर में यही एक अद्वितीय राजा है, यह कहने से अनेक नर-नारी, पशु-प्राणी के रहने पर भी राजा में अद्वितीयत्व बाधित नहीं होता, उसी प्रकार जीव और जगत् स्वतन्त्र नित्य पदार्थ होने पर भी ईश्वर में अद्वितीयत्व बाधित नहीं होता। ____इस वेदान्त में रामरूप ब्रह्म सदा सगुण हैं। ब्रह्म निखिल हेयनत्यनीक सकल कल्याणगुणाकर, अनन्त ज्ञान, अनन्त आनन्द, समग्र ज्ञानशक्तिधर्म, विरागश्री, यशरूप षड्भगों से युक्त तथा सृष्टिस्थितिप्रलयकर्ता हैं। समस्त उपनिषदों, ब्रह्मसूत्र एवं श्रीमद्भगवद्गीता का प्रतिपाद्य यही सगुण ब्रह्म है। निर्गुण पदार्थ कोई है ही नहीं। संसार में समस्त तत्त्व सगुण ही प्रतीत होते हैं। इस मत में निर्विकल्पप्रत्यक्ष गुणविशिष्ट पदार्थ को ही प्रतीति मानी जाती है। यहाँ निर्गुण का अर्थ यह किया जाता है कि ईश्वर प्राकृत तथा लौकिक हेय गुणों से रहित है। यहाँ अद्वितीयत्व का तात्पर्य यह लिया जाता है कि ईश्वर सजातीय तथा विजातीय भेदों से शून्य है, अर्थात् ईश्वर के समान सजातीय एवं विजातीय सत्ता वाला कोई तत्त्व या पदार्थ नहीं है। किन्तु वह स्वगतभेद से शुन्य नहीं है। यतः ईश्वर का शरीर चित् एवं अचित् दोनों तत्त्वों से विशिष्ट है। इनमें चिदंश, अचिदंश से भित्र एवं अचिदंश, चिदंश से भिन्न है।

ईश्वर, चित् और अचित् के सम्बन्ध को अपृथसिद्ध कहा जाता है। अपृथक् सिद्ध सम्बन्ध आन्तर सम्बन्ध है। आत्मा तथा शरीर का जो संबंध है वही संबंध ईश्वर के साथ चित् एवं अचित् का है। इसको समवाय सम्बन्ध नहीं कहा जा सकता। यतः समवाय सम्बन्ध बाह्य है और यह अपृथसिद्ध सम्बन्ध आन्तर है। शरीर उसे कहते हैं जो आत्मा

रामानन्द-वेदान्त और उसका विकास

२५५ के लिए नियमेन आधेयत्व, नियमेन विधेयत्व तथा नियमेन शेषत्व हो अर्थात् शरीर वह वस्तु है जिसको आत्मा नियमेन धारण करता है और अपनी कार्यसिद्धि के लिए कार्य में प्रवृत्त करता है। यहाँ ईश्वर चिदचिद् को नियमेन आश्रित करता है, नियमेन करता है और कार्य में प्रवृत्त करता है। नियामक होने से ईश्वर प्रधान तथा विशेष्य कहलाता है और नियम्य एवं अप्रधान होने से जीव-जगत् विशेषण कहलाते हैं। विशेष्य की सत्ता पृथक् रूप से सिद्ध है, किन्तु विशेषण का सम्बन्ध सदा विशेष्य के साथ होने से विशेषण की सत्ता पृथक् रूप से सिद्ध नहीं है। इसीलिए इसे अपृथसिद्ध सम्बन्ध कहा जाता है। नित्य तीन तत्त्वों के मानने पर भी इसको अद्वैत इसलिए कहा जाता है कि विशेषणों से युक्त विशेष्य की सत्ता एक है। ईश्वर के अंगभूत चिदचिद् की सत्ता ईश्वर से पृथक् न होने के कारण रामरूप ब्रह्म एक अद्वैतरूप है। इन्हीं विशेषताओं के कारण इस सिद्धान्त को विशिष्टाद्वैत कहते हैं।

ईश्वर जगत् का स्रष्टा है। सृष्टि के लिए ईश्वर निमित्त कारण भी है और उपादान कारण भी। जगत् की सृष्टि और जगत् का लय ये दोनों ईश्वर की लीला से होते हैं। इस प्रकार के व्यापार में ईश्वर को एक विशेष प्रकार की आनन्दानुभूति होती है। जगत् की सत्ता नित्य है। अतः जगत् की सृष्टि और उसका लय इन दोनों के अर्थ हैं- सृष्टि= कार्यावस्था ब्रह्म और लय-कारणावस्था ब्रह्म । सृष्टिकाल में जगत् की प्रतीति स्थूल रूप से होती है और प्रलयकाल में जगत् की स्थिति सूक्ष्मरूप से होती है। सूक्ष्मरूप का तात्पर्य है प्रलयकाल में अपने कारण में (ब्रह्म में) सूक्ष्मरूपेण जगत् का अवस्थान । इसीलिए प्रलयकाल में जीव एवं जगत् के सूक्ष्मावस्थापन्न होने के कारण तत्सम्बद्ध ईश्वर अर्थात् सूक्ष्म चिदचिद्विशिष्ट ईश्वर कारणब्रह्म कहा जाता है और सृष्टिकाल में चिदचिद् के स्थूलावस्थापन्न होने के कारण वहीं स्थूलचिदचिद्विशिष्ट ईश्वर कार्यब्रह्म कहा जाता है। एकमेवाद्वितीयम् इत्यादि अद्वैतप्रतिपादक श्रुतियाँ इसी अव्याकृत कारणब्रह्म का बोध कराती हैं। प्रलयावस्था में जीव एवं जगत् सूक्ष्मरूप से ब्रह्म में अवस्थित हो जाते हैं। यही जीव और जगत् का सूक्ष्मावस्थापन्न होकर ब्रह्म में स्थिति करना प्रलय है तथा इन दोनों का स्थूलरूपापन्न होकर कार्यब्रह्मरूप में स्थित होना सृष्टि है। सृष्टि ईश्वर की लीला है।

जीव को चित् कहा जाता है। यतः जीव में चेतन है। जीव देह, इन्द्रिय मन, बुद्धि तथा प्राण से विलक्षण है। वह अजड़, आनन्दरूप, नित्य, अणु, अव्यक्त, अचिन्त्य, निरवयव तथा निर्विकार है। जीव का एक विशेष गुण है - शेषत्व अर्थात् अधीनत्त्व। जीव अपने सभी कर्मों के लिए ईश्वर पर आश्रित है। अतएव ईश्वर को शेषी कहते हैं और जीव को शेष कहते हैं। इसी को अंशांशिभाव भी कहते हैं - अर्थात् जीव अंश है और ईश्वर अंशी है। इसको समझाने के लिए अग्नि और स्फुलिंग (चिनगारी) की उपमा दी जाती है।

जड़, ज्ञानशून्य, विकार्य या विकारास्पद वस्तु को अचित् कहते हैं। अचित् तत्त्व तीन प्रकार का होता है- १. शुद्धसत्त्व, २. मिश्रसत्त्व तथा ३. सत्त्वशून्य। शुद्ध सत्त्व वह है जिसमें केवल सत्त्वगुण ही रहता है, रजः और तमः का लेशमात्र भी मिश्रण नहीं रहता।

२५६

वेदान्त-खण्ड यह नित्य है, ज्ञानानन्द का जनक है तथा निरवधिक तेजोरूप द्रव्य है। इसी से नित्य तथा मुक्त पुरुषों के शरीर की रचना तथा उनके योग्य भोग्यस्थान स्वर्ग आदि की रचना होती है। प्रभु के अवतार होने पर अवतारी शरीर का आविर्भाव इसी तत्त्व से होता है। इस सिद्धान्त में शरीर के बिना आत्मा की स्थिति सर्वथा असंभव है। अतः मुक्त जीवों को शरीर प्राप्ति होती है और वह शरीर इसी शुद्धतत्त्व से निर्मित अप्राकृत होता है। इस शुद्ध सत्त्व से निर्मित नित्यविभूति या त्रिपादविभूति को परमपद, परमव्योम, अयोध्या तथा वैकुण्ठ आदि शब्दों से कहा जाता है। मिश्रसत्त्व रज तथा तम से युक्त या मिश्रित होता है। यह प्राकृतिक सृष्टि का उपादान कारण है। इसको माया, अविद्या या प्रकृति कहते हैं। सत्त्वशून्य को अचित् तत्त्व कहा जाता है। यह अचित् तत्त्व काल है।

इस प्रकार सुस्थिर हुआ कि रामानन्द विशिष्टाद्वैत-सिद्धान्त में रामरूप ब्रह्म सगुण हैं। उपनिषदों में प्रतिपादित ब्रह्म के विशेषण निर्गुण शब्द का अर्थ निखिल हेय गुणों से तथा प्राकृत गुणों से रहित है। आनन्द, ज्ञान आदि रामरूप ब्रह्म के विशेष धर्म हैं और चिद् अचिद् समन्वित जगत् ही उसका विशेषणभूत शरीर है। जीव और जगत् उसका शरीर है और वह शरीरी है। जीव तथा जगत् उसके अंश हैं और वह अंशी है। जयह जगत ब्रह्म से उत्पन्न है और उसका शरीर है। अतः यह जगत मिथ्या और अनिर्वचनीय नहीं है। यह जगत् मायामय होकर भी सत्य है। यतः यह माया ब्रह्मरूप राम की आद्याशक्ति है और चक्र में ही आश्रित रहती है।

अल्पज्ञ, अल्पशक्तिमान् जीव चेतन, नित्य, अणु और ब्रह्म का अंश है। ब्रह्म राम से जीव का अपृथक् संबंध है। अतः जीवविशिष्ट होकर भी ब्रह्म अद्वैत है। संसारी दशा में जैसे जीव ब्रह्म से पृथक् है उसी प्रकार मुक्तिदशा में भी वह पृथक् बना रहता है। अंतर केवल इतना ही है कि मुक्तिदशा में वह ब्रह्मानन्द का अनुभव करता रहता है।

#### ४. भक्ति-मार्ग
मुक्ति का साधन एकमात्र भक्ति है। ज्ञान भक्ति में सहायक है। ज्ञान से भक्ति प्राप्त होती है। भक्ति से सन्तुष्ट भगवान् की कृपा से ही मुक्तिलाभ होता है। 'तत् त्वमसि' यह श्रुति भगवान् और भक्त में सेव्य-सेवक-भाव अथवा स्वामिभृत्यभाव आदि सम्बन्ध भावों की प्रतिपादिका है। 'तत् त्वमसि' का अर्थ है तस्य (अर्थात् उसका) त्वम् (अर्थात् तुम) असि (अर्थात् हो)। इसका तात्पर्य यह है कि तुम जीव उस ब्रह्म के दास हो, अंश हो अथवा पुत्र हो, इत्यादि। इसी प्रकार 'अहं ब्रह्मास्मि' तथा 'अयमात्मा ब्रह्म' आदि श्रुतिवाक्य जीव के प्राशस्त्यबोधक अथवा उत्साहवर्धक आदि हैं।

मुक्ति विदेहमुक्ति ही है, जीवन्मुक्ति नहीं है। स्थूलशरीर रहते कोई मुक्त नहीं हो सकता। स्थूलशरीर नाना क्लेशों के भोगने का साधन है। अतः देहपात होने पर ही मुक्ति संभव है। अतः विदेहमुक्ति ही मान्य है। यह मुक्ति केवल भक्ति साधन है। स्वामी जी की

रामानन्द-वेदान्त और उसका विकास

२५७ इस भक्ति में दास्यभाव वा कैकर्य को सर्वोत्तम माना गया है। बाद में इस सम्प्रदाय में मधुरोपासना और रसिक सम्प्रदाय का अभ्युदय हुआ। इस सम्प्रदाय के प्रवर्तक श्रीअग्रदास महाराज थे। इसमें श्रीसीतारामजी के श्रृङ्गारभाव का अधिक महत्त्व है। अतः इसे श्रृगारी शाखा कहते हैं। आगे चलकर एक दूसरी शाखा भी चली। इसमें सख्यभाव प्रधान है। इस प्रकार के और भी मधुरभाव की उपासना के दूसरे सम्प्रदाय प्रवर्तित हुए जिनके विपुल साहित्य हैं। इन सबके विशिष्ट ज्ञान के लिए डॉ. भगवती प्रसाद सिंह का 'रामभक्ति में रसिक सम्प्रदाय' ग्रन्थ तथा डॉ. बदरीनारायण श्रीवास्तव का 'रामानन्द सम्प्रदाय तथा हिन्दी साहित्य पर उसका प्रभाव' नामक ग्रन्थ द्रष्टव्य है।

रामानन्द के मत में तैलधाराबदविच्छिन्ना भगवदनुरक्ति ही भक्ति है। अर्थात् तेल की धारा के समान व्यवधान के बिना अर्थात् किसी रुकावट के बिना सतत निरन्तर प्रवाहित होने वाला भगवद्विषयक अनुराग ही भक्ति है। स्वामीजी ने वैष्णवमताब्जभास्कर में कहा

सा तैलधारा समनित्य संस्मृतिसन्तानरूपेशि परानुरक्तिः ।

भक्तिविवेकादिक सप्तजन्या तथा यमाद्यसृसुबोधकाङ्गा ।। इस श्लोक में स्वामी जी ने भक्ति के लक्षण के साथ नवधा भक्ति के जनक सात उपायों तथा उसके बोधक आठ अंगों का निर्देश किया है। भक्ति के जनक सात हैं - १. विवेक, २. बिमोक, ३. अभ्यास, ४. क्रिया, ५. कल्याण, ६. अनबसाद तथा ७. अनुद्धर्ष । और उसके बोधक आठ हैं - १. यम, २. नियम, ३. आसन, ४. प्राणायाम, ५. प्रत्याहार, ६. धारणा, ७, ध्यान तथा ८. समाधि।

विवेक का अर्थ है- दुष्ट आहार से सात्त्विक आहार का विवेचन। विमोक अर्थात् काम में अनासक्ति। अभ्यास अर्थात् प्रभु श्रीराम जी का सतत अनुशीलन करना। किया अर्थात् पञ्च महायज्ञों का सदा अनुष्ठान करना। कल्याण अर्थात् आर्जव, दान, दया तथा दाक्षिण्य का पालन करना। अनवसाद अर्थात् अपने अभीष्ट की सिद्धि के लिए सदा उत्साह सम्पन्न होना। सांसारिक वस्तुओं से तथा पुत्र-पत्नी आदि से उत्पन्न उत्कृष्ट हर्ष को उद्धर्ष कहते हैं और इससे विपरीत पारमार्थिक हर्ष को अनुद्धर्ष कहते हैं। इन सातों के द्वारा भक्ति का प्रादुर्भाव होता है और योग के यम, नियम आदि आठों अंगों के द्वारा भक्ति का उद्बोधन होता है। यहाँ उद्बोधन का तात्पर्य भक्ति की दृढ़ता, स्थिरता तथा पुष्टि से है, अर्थात् विवेक आदि से भक्ति का आविर्भाव होता है तथा योगाङ्ग यम आदि से भक्ति की पुष्टि तथा भक्ति में स्थैर्य आता है। यम का अर्थ संयम है और इसमें पाँच प्रकार हैं अहिंसा, सत्य, अस्तेय, ब्रह्मचर्य और अपरिग्रह। नियम भी पाँच प्रकार का होता है- गौच, (आम्यन्तर एवं बाह्य शुद्धि), सन्तोष, तप, स्वाध्याय एवं ईश्वरप्रणिधान। आस-म्-स्थिर तथा सुख देने वाले बैठने को आसन कहते हैं। प्राणायाम-पूरक, कुम्भक और रेचक२५८

वेदान्त-खण्ड क्रियाओं के द्वारा प्राणवायु को नियन्त्रित करना प्राणायाम कहा जाता है। प्रत्याहार -इन्द्रियों को बाह्य विषयों से हटाकर अन्तर्मुखी करना प्रत्याहार है। धारणा-किसी एक देश में चित्त को सम्बद्ध करना धारणा है। ध्यान-उस देशविशेष में ध्येय वस्तु का ज्ञान जब एकाकार रूप में प्रवाहित होता है तब ध्यान कहा जाता है। समाधि-विक्षेपों को हटाकर चित्त का एकाग्र होना समाधि है। इस प्रकार विवेक आदि सात जनक उपायों के द्वारा उद्भूत एवं यम आदि आठ उद्बोधक अंगों के द्वारा परिपुष्ट भक्ति ही भगवत्याप्ति का एकमात्र साधन है। इसीलिए स्वामीजी की भक्ति को योगमिश्रित भक्ति कहते हैं।

ब्रह्मज्ञान का अधिकारी वही है जो कर्म करता है तथा कर्मफल की अनित्यता को जान लेना है। 'अथातो ब्रह्मजिज्ञासा' (व.सू. १-१-१), इस सूत्र में अथ शब्द का अर्थ आनन्तर्य है। अर्थात् कर्म के अनन्तर ब्रह्मजिज्ञासा करनी चाहिये। अतः १२ अध्याय वाले जैमिनिसूत्र को पूर्वमीमांसा तथा ४ अध्याय वाले ब्रह्मसूत्र (उत्तर मीमांसा) को अलग-अलग नहीं करना चाहिये। दोनों मिलाकर पोडशाध्यायी मीमांसा-शासन है। ज्ञानी को भी कर्म का परित्याग नहीं करना चाहिये।

#### ५. साधना-पद्धति

- श्रीरामविशिष्टाद्वैती श्रीवैष्णवों की साधना-पद्धति भगवान् श्रीराम तथा जीव के परस्पर नव प्रकार के सम्बन्धों को लेकर प्रवृत्त होती है। ये सम्बन्ध हैं- पिता-पुत्र, रक्ष्य-रक्षक, सेव्य-सेवक, आत्मा-आत्मीयत्व, भोग्य-भोक्तत्व, शेष-शेषित्व, भार्या-भर्तृत्व, स्व-स्वामित्व और आधाराधेय के सम्बन्ध । इस सिद्धान्त में भगवान् श्रीसीताराम जी के साथ जीव का मुख्य शेषशेषिभाव सम्बन्ध है। जीव शेष है और भगवान शेषी है। गीता में जीव को आत्मविभूति कहा है और विभूति का अर्थ शेष कहा है। भगवान् श्रीराम स्वामी हैं, सेव्य हैं और जीव सेवक है। भगवान् का कैंकर्य करना ही जीव का एकमात्र कर्तव्य है। भगवान् श्रीराम ही जीवों के एकमात्र परम प्राप्य हैं और वही एकमात्र उपाय भी हैं। इसीलिए रामानन्द ने आदेश दिया है कि प्रत्येक मुमुक्षु जीव ईर्ष्या, द्वेष, मनोमालिन्य आदि अपने समस्त दोषों को छोड़कर भगवान के सभी पार्षदों के साथ लक्ष्मण और सीता के साथ भगवान् श्रीराम का केकर्य करते हुए कालयापन करें। जीवन को अपने स्वामी श्रीराम के चरणारविन्द में आत्मसमर्पण करना ही सर्वोपरि साधना है। भक्ति में दास्यभाव का बड़ा महत्त्व है और उसमें भी प्रपत्ति को और ऊँचा स्थान दिया गया है। सब कुछ छोड़कर सर्वतोभावेन अनन्यशरण होकर भगवान के चरणारविन्द में आपन्न होना, अपने आपको न्योछावर कर देना प्रपत्ति है। इस प्रकार जो भगवान के लिए अपने आप को लुटा देता है उसके लिए लुट जाते हैं। इसीलिए भगवान् ने कहा है

रामानन्द-वेदान्त और उसका विकास सकृदेव प्रपन्नाय तवास्मीति याचते।

अभयं सर्वभूतेभ्यो ददाम्येतद् व्रतं मम ।।

(वाल्मीकि रामायण युद्धकाण्ड १८३३) प्रपत्ति के तीन प्रकार है- (9) अनन्य शेषत्व, (२) अनन्य साधनत्व, (३) अनन्य भोग्यत्त्व। अनन्य शेषत्व का अर्थ है- भगवान् का ही दास होना। अनन्य साधनत्व का अर्थ है- एकमात्र भगवान् को ही भगवान की प्राप्ति में साधन अर्थात् उपाय मानना और अनन्य भोग्यत्व का अर्थ है- अपने को एकमात्र भगवान् का भोग्य समझना। इन तीनों प्रकार की प्रपत्ति से युक्त होने पर ही प्रपत्ति में पूर्णता आती है और तब जीव प्रपन्न कहलाने का अधिकारी बनता है। किन्तु इन तीनों में यदि किसी एक या दो में ही उत्कट उत्कर्ष हो जाता है तो भगवदनुग्रह से पूर्ण प्रपत्ति हो जाती है, फल में न्यूनता नहीं मानी जाती। भगवत्प्राप्ति में प्रपत्ति साक्षात् उपाय नहीं है। प्रपत्ति से भगवत्कृपा होती है और भगवत्कृपा से ही भगवत्प्राप्ति होती है। अतः भगवत्प्राप्ति का साक्षात् उपाय भगवत्कृपा है और भगवत्कृपा का उपाय प्रपत्ति है।

प्रपन्न जीव दो प्रकार के होते हैं- दृप्त तथा आर्त्त। दृप्त प्रपन्न जीव वे हैं जो शरीरस्थितिपर्यन्त स्वकर्मानुसार सुख तथा दुःखादि का भोग करते हुए शरीर के अन्त में मुक्तिसिद्धि का निश्चय करके महाबोधयुक्त एवं विश्वासयुक्त रहते हैं। आर्त प्रपन्न जीव वे हैं जो संसार को एक क्षण भी. सहन न करते हुए भगवत्प्राप्ति में अतिशीघ्रता और

अतितीव्रता चाहते हैं।

मुमुक्षु जीव दो प्रकार के होते हैं- एक प्रपन्न और दूसरा पुरुषकारनिष्ठ। पुरुषकारनिष्ठ-मुमुक्षु जीव वह है जो श्रीराम की स्वतन्त्रता का विचार करके किंचित संकुचित होकर भगवत्प्राप्ति में आचार्य को उपाय मानकर चलता है। प्रपन्न जीव श्रीराम को ही प्राप्य तथा उपाय दोनों समझता है।

#### ६. रहस्यत्रय
मुमुक्षुजन के लिए रहस्यत्रय को जानना अत्यावश्यक है। इसको श्रीरामानन्द ने वैष्णवमताब्जभास्कर में इस प्रकार कहा है -

स जप्यस्तारकाख्यो मुनिवरमखिलैर्वडिबीजं यदादौ, रामोळे प्रत्ययान्तोरसमितशुभदस्त्वक्षरः स्यानमोऽन्तः। मन्त्री रामद्वयाख्यः सकृदिति चरमप्रान्वितोगुह्यगुस्यो भूताच्युतसंख्यवर्णः सुकृतिभिरनिशं मोक्षकामैर्निषेव्यः ।।

२६०

वेदान्त-खण्ड इसके अनुसार मूलमन्त्र, द्वयमन्त्र तथा चरममन्त्र इनको रहस्यत्रय कहा जाता है। मूलमन्त्र रां रामायनमः, (षडक्षरमन्त्र) है। द्वयमन्त्र-श्रीमद्रामचन्द्रचरणौ शरणं प्रपद्ये, श्रीमते रामचन्द्राय नमः (पञ्च विंशत्यक्षर मन्त्र) है। चरममन्त्र है, सकृदेव प्रपन्नाय तवास्मीति याचते। अभयं सर्वभूतेभ्यो ददाम्येतद् व्रतं मम्।

#### ७. ध्यान
रामानन्द ने वैष्णवमताब्जभास्कर में भक्तों के लिए राम, सीता तथा लक्ष्मण, इस त्रिमूर्ति पर ध्यान करने का विशेष आदेश दिया है -

प्रसन्नलावण्यमुखाम्बुजं नरं वरं शरण्यं शरणं नरोत्तमम् ।

सहानुजं दाशरथिं महोत्सवं स्मरामि रामं सहसीतया सदा।। यही कारण है कि इस सम्प्रदाय के मन्दिरों में सीता और लक्ष्मण के साथ ही राम की मूर्ति प्रतिष्टित की जाती है। मन्दिरों में केवल सीता के साथ राम का पधारना सिद्धान्त सम्मत नहीं है। स्वामीजी के मत में सीता प्रकृति स्थानीया है, लक्ष्मण जीव स्थानीय हैं और राम परब्रह्म ईश्वर तत्त्व हैं।

#### ८. प्राप्य
श्रीवैष्णवों के परमप्राप्य परमपदार्थ परब्रह्म श्रीराम हैं। स्वामीजी ने वैष्णवमताब्जभास्कर में, जहाँ वैष्णवों के आचार, पूजाविधान, भक्ति तथा भक्तिजनक उपाय आदि का विस्तृत वर्णन किया है, वहीं श्रीवैष्णवों के प्राप्य का भी बड़े विस्तार से वर्णन किया है। स्वामीजी ने कहा है- श्रीराम एक हैं, चेतनों के भी चेतन हैं, संसार के भरणकर्ता, स्वतन्त्र, वशी, अशेष दिव्यगुणों के सागर, उपनिषदों के प्रतिपाद्य, शरण्य तथा प्रभु हैं। भक्त अपनी भक्ति के द्वारा प्रभु की कृपा पाकर आर्त आदि मार्गों के द्वारा विरजा को पारकर नित्य दिव्य अयोध्या नगरी में जाकर परब्रह्म श्रीराम का सायुज्य मुक्तिलाभ करता है। इस प्रकार श्रीवैष्णवों के लिए परमप्राप्य वस्तु मुक्ति श्री राम-सायुज्य है। वहाँ से पुनः नहीं आना होता। स्वामी जी कहते हैं -

सीमान्तसिन्ध्वाप्लुप्त एव धन्यो गत्वा परब्रह्म सुवीक्षितोऽनिशम् । प्राप्यं महानन्दभवाब्धिमग्नो नावर्तते जातु पुनः ततः सः।।

(वै.म. भा. परिच्छेद ६ श्लो. १०) चौदहवीं शताब्दी में विदेशी शासकों के द्वारा वैदिक सनातन धर्मावलम्बी हिन्दूजाति पर चतुर्दिक् प्रहार हो रहा था। हिन्दुओं के मन्दिर, धर्म, बहू-बेटी और तीर्थ आदि सभी की मर्यादा मिटायी जा रही थी और ये सभी ध्वस्त किये जा रहे थे। ऐसे समय में रामानन्द

रामानन्द-वेदान्त और उसका विकास

२६१ स्वामी के रूप में एक दिव्य महापुरुष का अवतार हुआ, जिन्होंने पतितपावन मर्यादापालक धर्मरक्षक तथा लोकव्यवहारनिर्वाहक भगवान् राम को ध्येय, गेय, उपास्य और प्राप्यरूप में प्रचारित कर सब तरह से दीनहीन, असुरक्षित और विनष्ट हो रही प्रजा की रक्षा की। वैदिक सनातन वर्णाश्रम-मर्यादा को विधर्मियों के चंगुल से छुड़ाकर सुरक्षा प्रदान की। सभी वर्ग के, सभी जाति तथा सभी नरनारी के लिए भक्ति एवं प्रपत्ति का द्वार खोल कर सभी भारतीय जनों को सुसंघटित कर हिन्दूजाति में प्राण फूंक कर जीवित किया और हिन्दूजाति की श्रीवृद्धि की। ये आचार्य थे, भक्त थे, योगी थे, लोक संग्राहक थे, युगद्रष्टा, भविष्यद् द्रष्टा तथा परम विरक्त संत थे। आचार्य होने के कारण श्रीराम-विशिष्टाद्वैत की स्थापना की और उपनिषद्, ब्रह्मसूत्र तथा गीता पर एवं वैष्णवमताब्जभास्कर तथा रामार्चापद्धति ग्रन्थों की रचना की। भक्त होने के कारण श्रीरामभक्ति के प्रशस्त मार्ग का निर्माण किया। योगी होने से अनेक अलौकिक चमत्कारपूर्ण कार्य करके तथा विधर्मियों को पराजित करके वैदिकमार्ग को सबल बनाया। लोक-संग्राहक होने से कबीर, पीपा, रैदास आदि संतों को दीक्षा प्रदान किया। युगद्रष्टा होने के कारण शिव, विष्णु, सूर्य, दुर्गा एवं गणेश के उपासकों के लिए श्रीराम उपासक के समान अर्हता प्रदान किया। इन सभी उपासकों में परस्पर वैमनस्य भुलाकर समानता का भाव पैदा किया। श्रीराम के मन्दिर में शिव, विष्णु, गणेश, सूर्य तथा दुर्गा आदि की मूर्तियाँ स्थापित की गयीं और शिव, सूर्य आदि के मन्दिरों में श्रीराम विष्णु आदि की मूर्तियाँ रखी गयीं। इन्हीं सबका फल हुआ कि परवर्ती संत तुलसीदास ने कहा कि शिवद्रोही राम का दास तथा रामद्रोही शिव का दास नहीं हो सकता। उनके प्रभाव से ब्रह्मा, विष्णु और शिव तीनों से प्रशस्य और इन तीनों के प्रिय श्री हनुमान की प्रतिष्ठा हुई, जो दुष्टदमन के लिए अप्रतिम तथा बुद्धि एवं ब्रह्मचर्य के अद्वितीय है। इनके ही समान दुष्टदमन कर्ता एवं निःस्पृह ब्रह्मचारी रहने के लिए वैरागी साधुओं को प्रेरणा दी गयी।

स्वामी रामानन्द उच्चकोटि के योगी थे। उनकी परम्परा में कबीर, श्रीकृष्णदास पयहारी, कील्हदास प्रभृति उच्चकोटि के योगी हुए। योगी होने के कारण ही 'अभ्यास वैराग्याभ्यां तन्निरोधः' इस योगसूत्र के अनुसार इनके सम्प्रदाय का नाम विरागी, वैराग्यवान् तथा अपभ्रंश होकर वैरागी हो गया है। नवीं-दशवीं शताब्दी से लेकर इनके समय चौदहवीं शताब्दी तक विदेशी विधर्मियों के द्वारा सबसे अधिक उपद्रव तथा हिन्दुओं का दमन उत्तर भारत में ही हुआ। उस उत्तर भारत में केवल एक इसी आचार्य का प्रादुर्भाव हुआ। शेष सनातन धर्म के सभी आचार्य दक्षिण भारत के ही हैं। उन दाक्षिणात्य आचार्यों के समक्ष शास्त्रीय सिद्धान्त के मतभेद की समस्या थी जो शास्त्रार्थों तथा ग्रन्थ-प्रणयन से सुलझ रही थी। इनके समय में उत्तर भारत में शास्त्रीय सिद्धान्त समस्या कम थी। पर शासकीय शस्त्रीय (शास्त्रीय नहीं) समस्या अधिक थी, जिससे निपटना आसान नहीं था। स्वामीजी ने अपने तप, योग, बुद्धि, सिद्धि, संघटन तथा लोकसंग्रह आदि से प्रबल दुःशासकों के हाथों से उत्तर भारत को बचाया। साथ ही दक्षिण भारत को भी बचाया। इसी का प्रभाव है कि

२६२

वेदान्त-खण्ड आगे चलकर अनी, अखाड़े और जमात मठ और धन आदि की व्यवस्था हुई। आज सर्वत्र भारतवर्ष में रामानन्दीय मठों और साधुओं की सर्वाधिक प्रचुरता है। आज परम आवश्यकता इस बात की है कि इस सम्प्रदाय के मटाधीश, साधु, शिष्य और सभी गृहस्थ स्वामीजी के द्वारा उद्दिष्ट उद्देश्य एवं प्रदर्शित पथ पर अग्रसर हों।

#### ६. रामानन्द सम्प्रदाय के कुछ प्राचीन आचार्य एवं ग्रन्थ

श्रीरामविशिष्टाद्वैत से सम्बद्ध कुछ ऐसे प्राचीन ग्रन्थों का उल्लेख प्राप्त होता है जिनका कालनिर्णय करना कठिन है। जैसे सीतोपनिषद्, रामतापनीयोपनिषद्, मैथिलीमहोपनिषद्, वाल्मीकि रामायण, अध्यात्म-रामायण, वसिष्ठसंहिता, अगस्त्यसंहिता, बृहद्ब्रह्मसंहिता, अहिर्बुहूयसंहिता, भरद्वाजसंहिता, सनत्कुमारसंहिता, हिरण्यगर्भसंहिता, वैश्वानरसंहिता, हनुमत्संहिता, 'भुशुण्डिरामायण, आनन्दरामायण, सदाशिवसंहिता आदि। सम्प्रदाय के इतिहास लेखक इनके अतिरिक्त कुछ आचार्यों एवं उनके ग्रन्थों की सूचना देते हैं जो रामानन्द वेदान्त से सम्बन्ध रखते हैं। सम्प्रदाय के संतों की सम्मति के अनुसार स्वामी रामानन्द से पूर्व २१ आचार्य हो चुके हैं। उनमें से बहुतों ने छोटी बड़ी पुस्तिकायें लिखीं हैं। उनमें कुछ ऐसे ग्रन्थ हैं. जो दार्शनिक सिद्धान्त पर प्रकाश डालते हैं। जैसे नबम आचार्य श्री पुरुषोत्तम (अपरनाम बोधायन) की बोधायनवृत्ति (पूर्वोत्तर मीमांसा) दोनों मीमांसाओं की संक्षिप्त वृत्ति है। उत्तरमीमांसा में वेदान्त के तत्त्व ईश्वर, जीव, जगत् और अंशांशिभाव वर्णित हैं। इसी प्रकार ग्यारहवें आचार्य श्री सदानन्द का वेदान्तसारस्तव, तेरहवें आचार्य द्वारानन्द जी की परतत्त्वमीमांसा, चौदहवें आचार्य देवानन्द जी का बोधायनवृत्तिसार, अठारहवें आचार्य पूर्णानन्द की मुक्तिमीमांसा ग्रन्थ हैं।

#### १०. स्वामीजी की शिष्य-परम्परा
रामानन्द सम्प्रदाय में संत श्रीनाभाजी विरचित भक्तमाल का बड़ा आदर किया जाता है। उसके अनुसार स्वामी जी के द्वादश शिष्य माने जाते हैं- अनन्तानन्द, कबीर. सखानन्द. सुरसुरानन्द, पद्यमावती, नरानन्द, पीपा, भावानन्द, रैदास, धन्ना, सेन और सुरसुरी। अग्रस्वामी कृत रहस्यमयी की संस्कृत टीका में गालवानन्द और योगानन्द को भी स्वामीजी का शिष्य कहा गया है। अगस्त्यसंहिता में इन द्वादश शिष्यों को द्वादश महाभागवत ब्रह्मा, नारद, शम्भु, सनत्कुमार, कपिल, मनु, प्रहलाद, जनक, भीष्म, बलि, शुकदेव और धर्मराज का अवतार माना गया है तथा पद्यमावती को दूसरी लक्ष्मी कहा गया है। उत्तरी भारत की संतपरम्परा में पं. परसुराम चतुर्वेदी जी ने लिखा है कि ये बारह संत स्वामी जी के साक्षात् शिष्य थे, इसमें विप्रतिपत्ति है। इन्होंने कबीर, सेन, नामदेव, धन्ना, पीपा और रैदास को परम्परया तथा कथा आदि से प्रभावित शिष्य माना है और दीक्षा-शिष्य नहीं माना है।

मध्ययुग में यह शिष्यपरम्परा बहुत पनपी। इन शिष्यों के द्वारा स्थापित गादियों की

रामानन्द-वेदान्त और उसका विकास

२६३ संख्या ३६ है। ये गादियाँ सम्पूर्ण भारतवर्ष में फैली हुई हैं। इनमें एक-एक का परिवार इतना विस्तृत है कि उसका पूर्ण परिचय देना तो कठिन है ही, संक्षिप्त परिचय देना भी कठिन है। अतः विशेषज्ञान के लिए इस सम्प्रदाय से सम्बद्ध शाखाओं तथा सम्बद्ध पंथों से सम्बद्ध ग्रन्थों का पृथक् से अध्ययन करना चाहिये।। ही रामानुजदर्शन को नारायण विशिष्टाद्वैत तथा रामानन्ददर्शन को श्रीरामविशिष्टाद्वैत शब्द से अभिधान किया जाता है। श्रीरामविशिष्टाद्वैत की परम्परा श्रीराम, श्रीसीता से प्रारम्भ होती है। आगे चलकर आचार्यपरम्परा में अनेकरूपता आ जाती है। स्वामीजी के द्वारा प्रणीत निर्विवाद सर्वाधिक प्रमाणित ग्रन्थ रामार्चनपद्धति में स्वामीजी से पूर्व की आचार्यपरम्परा कुछ और है। इस परम्परा में स्वामीजी २३वीं पीढ़ी में आते हैं। रामार्चनपद्धति के प्रसिन्द्र टीकाकार श्रीरामनारायणदास जी ने भी एक आचार्यपरम्परा लिखी है, जो अयोध्या से १६३४ ई. में प्रकाशित है। उसमें स्वामी जी ३०वीं पीढ़ी में आते हैं। श्री रामानन्दाचार्यपीठ अहमदाबाद से प्रकाशित आचार्य कीर्तिलता श्रीसम्प्रदाय कल्पलता के अनुसार स्वामी जी २२वीं पीढ़ी में आते हैं। श्रीनाभादस ने अपने भक्तमाल में जो पूर्वाचार्यपरम्परा लिखी है, उसमें श्रीरामानुजाचार्य से पाँचवी पीढ़ी में श्रीरामानन्दाचार्य का नाम आता है। अतः अवश्य ही इसमें कुछ आचार्यों के नाम छूट गये हैं।

स्वामी रामानन्द के बाद कुछ ऐसे आचार्य एवं विद्वान् हुए हैं, जिन्होंने उनके वेदान्तसम्बन्धी ग्रन्थों की रचना की है। उनमे कुछ प्रमुख आचार्य एवं विद्वान् तथा उनकी प्रमुख कृतियाँ ये हैं (१) श्री अनुभवानन्द (वि.सं. १५०३-१६११)। इनका जन्मस्थान काशी तथा कर्मक्षेत्र

जयपुर है। इनके चार ग्रन्थ हैं- जिनमें श्रीतार्थसंग्रह तथा गीतार्थसुधा प्रमुख हैं। श्रौतार्थसंग्रह में अनेक औपनिषद वाक्यों का विशिष्टाद्वैतपरक अर्थ किया गया है। गीतार्थसुधा में भी श्रीरामविशिष्टाद्वैतपरक अर्थ किया गया है, जो ब्रह्मसूत्र आनन्दभाष्य

को समझने में सहायक है। (२) श्रीहरिदास (वि.सं. १८८८-१७६०) अयोध्या के बड़ा स्थान के श्रीरामचरणदास जी

के शिष्य थे। इनका कार्यक्षेत्र अयोध्या था। इनका शास्त्रीय ज्ञान बड़ा व्यापक था। इन्होंने रामतापनीयोपनिषद् पर विशिष्टाद्वैतपरकभाष्य तथा रहस्यत्रय पर भाष्य लिखे हैं। रहस्यत्रयभाष्य में षडक्षर, पञ्चविंशत्यक्षर एवं द्वात्रिंशत्यक्षर तीनों मन्त्रों के अर्थ

का विस्तृत विवेचन किया गया है। (३) श्री रामवल्लभाशरण (वि.सं. १६१५-१६EE)। इनका जन्म मध्यप्रदेश के बुन्देलखण्ड

के पन्ना राज्य में हुआ था। इनका कार्यक्षेत्र अयोध्या रहा। ये बड़े अच्छे तपस्वी, सिद्धान्तवेत्ता एवं कथावाचक रहे । इन्होंने रामस्तवराज एवं रामतापनीयोपनिषद् की

अच्छी टीका लिखी है। विशिष्टाद्वैत के प्रमेयांश के समझने में ये दोनों कृतियाँ सहायिका हैं। (४) श्री रघुवराचार्य (वि.सं. १६४३-२००६)। इनका जन्म उत्तरप्रदेश के मुरादाबाद जिले

वेदान्त-खण्ड में हुआ था। अयोध्या के बड़ा स्थान से इनका सम्बन्ध था। इनका कार्यक्षेत्र विश्रामद्वारका तथा पोरबन्दर (सौराष्ट्र था। तात्कालिक भारत सरकार ने महामहोपा याय पदवी से उन्हें अलंकृत किया था। रामानन्द-वेदान्त के उज्जीवन में इनका बहुत योगदान है। ये अनेक शास्त्रों एवं दर्शनों के विद्वान् थे। इनकी छोटी-बड़ी कृतियाँ लगभग ८० से ऊपर हैं, जिनमें ये प्रमुख है- मन्त्रराजमीमांसा, इसमें भगवान श्रीराम के मुख्य मन्त्र की परिष्कारात्मक विधि से व्याख्या की गयी है। रघुवरीय वृत्ति, इसमें ब्रह्मसूत्र के आनन्दभाष्यसम्मत अर्थ को संक्षेप में समझाया गया है। श्रीमद्भगवद्गीता की अर्थचन्द्रिका टीका, यह टीका गीता के आनन्दभाष्यसम्मत अर्थ को स्पष्ट करती

(५) श्रीरामपदार्थदास वेदान्ती (वि.सं. १६४४-२०२५)। इनका जन्म अयोध्या के पास

किसी गाँव में हुआ था। ये पं. श्रीरामबल्लभाशरण जी के शिष्य थे। ये उच्चकोटि के विद्वान तथा भक्त थे। अनेक शास्त्रों में इनकी अबाध गति थी, पर वेदान्त पर इनका विशेष अधिकार था। इन्होंने बृहदारण्यक उपनिषद् के आनन्दभाष्य की सरल

व्याख्या की है, जो श्रीरामविशिष्टाद्वैत के प्रमेयार्थज्ञान के लिए बहुत उपयोगी है। (६) योगिराजश्रीरामप्रपन्नाचार्य (वि.सं. १६४६-२०४४)। इनका जन्म काशी में हुआ था।

इनके शिक्षा एवं दीक्षा गुरु श्रीरघुवराचार्य थे। इनका कार्यक्षेत्र विश्रामद्वारका, पोरबन्दर तथा अहमदाबाद रहा है। ये नव्यन्याय एवं वेदान्त के अच्छे पण्डित थे। साथ ही योगी भी थे। इन्होंने लगभग २० ग्रन्थ लिखे हैं, जिनमें नव्यन्याय ग्रन्थ 'व्यधिकरण' की संस्कृत टीका, ब्रह्मसूत्र आनन्दभाष्य की टीका, श्री कीलदेवाचार्य प्रणीत अध्यासध्वंसलेश की टीका तात्पर्यचन्द्रिका (इसी में प्रत्यक्ष, प्रतिबिम्बवादखण्डन अंशांशिभाव पर विचार है) तथा तत्त्वत्रयसिद्धि अधिक महत्त्वपूर्ण है। तत्त्वत्रयसिद्धि

में ईश्वर, चित् एवं अचित् तीनों तत्त्वों की अच्छी विवेचना की गयी है। (७) श्रीवैष्णवाचार्य (वि.सं. १६५६-२०४२) । इनका कार्यक्षेत्र अहमदाबाद (गुजरात) था।

इनके शिक्षा एवं दीक्षा-गुरु श्री रघुवराचार्य थे। ये दर्शनशास्त्र के विशिष्ट विद्वान थे। इनकी एक विशेषता यह थी कि दार्शनिक ग्रन्थों को भी श्लोकों में ही लिखते थे। इन्होंने छोटे-बड़े ५० के लगभग ग्रन्थ लिखे हैं, जिनमें प्रमुख ग्रन्थ ये हैं मानरत्नावली, इसमें प्रत्यक्ष आदि ८ अथवा : प्रमाणों पर विस्तृत विवेचन किया गया

है। प्रमेयपरिशोधिनी, इसमें ईश्वर, जीव, प्रकृति, देह, इन्द्रिय, पंचमहाभूत आदि २६ । प्रमेय पदार्थों पर विचार किया गया है और प्रसंगानुसार विशिष्टाद्वैत विरोधी सिद्धान्तों - का खण्डन भी किया गया है। अर्थपञ्चक, इसमें रामानन्द सम्प्रदाय के अभीष्ट

ईश्वर, जीव आदि के पाँचों अर्थों की विस्तृत विवेचना की गयी है। (८) श्रीरामेश्वरानन्दाचार्य (वि.सं. १६८८)। इनका जन्म नेपालराज्य के किसी गाँव में

हुआ है। ये श्रीरामप्रपन्नाचार्य योगीन्द्र के शिष्य हैं। व्याकरण तथा वेदान्त आदि

रामानन्द-वेदान्त और उसका विकास

२६५ दर्शनशास्त्रों पर इनका अधिकार है। इनका कार्यक्षेत्र सौराष्ट्र तथा गुजरात है। रामानन्द सम्प्रदाय की शास्त्रसम्पत्ति बढ़ाने में आपका महत्त्वपूर्ण योगदान है। आपके द्वारा लिखित, सम्पादित एवं प्रकाशित ग्रन्थों की संख्या १०० से ऊपर है, जिनमें श्रुतितात्पर्यबिन्दु, वेदार्थचन्द्रिका टीका, तत्त्वत्रयसिन्द्धि टीका, वैष्णवमताब्जभास्कर टीका तथा रामानन्द सम्प्रदाय के इतिहास के ज्ञान के लिए इनके द्वारा विरचित जगद्गुरुरामानन्दाचार्य ग्रन्थ विशेष महत्त्वपूर्ण हैं। आपकी लेखनशैली गम्भीर एवं विस्तार के साथ समझाने वाली है।

इनके अतिरिक्त श्रीभगवद्दत्त श्रीभागवताचार्य एवं अयोध्या के हरिदास आदि महात्मा एवं विद्वानों ने रामानन्द-वेदान्त के अनेक ग्रन्थ लिखे हैं और लिख रहे हैं। इस प्रकार रामानन्द-वेदान्त का उत्तरोत्तर प्रचार-प्रसार बढ़ रहा है और इसमें नये-नये ग्रन्थ जुड़ते जा रहे हैं।

##### सन्दर्भ ग्रन्थ -
१. रामानन्द, श्री वैष्णवमताब्जभास्कर, रामेश्वरानन्द कृत प्रभाकिरण सहित

श्रीशेषमठ, विश्रामद्वारका पोरबन्दर, १६८०. २. रामानन्द, श्रीरामार्चनपद्धति निम्न ग्रंथ संख्या १२ में सम्मिलित पृ. ४०३-२६. ३. रामानन्द, ब्रह्मसूत्र का आनन्दभाष्य सं. रघुवराचार्य, श्रीरामचौक, सिद्धपुर (गुजरात)

१६६७. ४. रामानन्द, भगवद्गीता का आनन्दभाष्य, अनुभवानन्द की गीतार्थसुधा, रघुवराचार्य की

अर्धचन्द्रिका, वैष्णवाचार्य की ग्राह्यार्थदीपिका के साथ वेदान्ताश्रम, सिद्धपुर, (गुजरात)

१६६५. ५. रामानन्द, छान्दोग्यपनिषद् आनन्द्-भाष्य, सं. वासुदेवाचार्य रामानन्दवेदान्त प्रचारक

समिति, अहमदाबाद, १६६८. ६. रघुवराचार्य, ब्रह्मसूत्रवृत्ति, रामप्रपन्नाचार्य योगीन्द्रप्रणीत तात्पर्यदीपाख्या विवरणसहित

तथा रामेश्वरानन्दकृत हिन्दी अनुवाद सहित, श्रीशेषमठ, विश्रामद्वारका, पोरबन्दर,

१६८२. ७. बलदेव उपाध्याय, वैष्णव सम्प्रदायों का साहित्य और सिद्धान्त, चौखम्बा, वाराणसी,

१६७८. ८. बदरीनारायण श्रीवास्तव, रामानन्द सम्प्रदाय तथा हिन्दी साहित्य पर उसका प्रभाव,

भारतीय हिन्दी परिषद् इलाहाबाद।

वेदान्त-खण्ड

. भगवती प्रसाद सिंह, रामभक्ति में रसिक सम्प्रदाय १०. श्यामानन्दाचार्य, श्रुतितात्पर्यनिर्णय, रामेश्वराचार्यप्रणीत श्रुति-तात्पर्यबिन्दुसहित, श्रीशेषमठ,

विश्रामद्वारका, पोरबन्दर, १९८३। ११. रामेश्वरानन्दाचार्य इत्यादि संपादित स्मृतिग्रन्थ, रामानन्दाचार्यपीठ, कोसलेन्द्रमठ,

अहमदाबाद, १९८८ १२. रामेश्वरानन्दाचार्य इत्यादि संपादित स्मृतिग्रन्थ, श्रीशेषमठ, शींगडा वाया बगवदर,

पोरबन्दर, १९८७। १३. रामेश्वरानन्दाचार्य, जगद्गुरु रामानन्दाचार्य, कोशलेन्द्रमठ, अहमदाबाद, १६६२॥ १४. वैष्णवाचार्य, सिद्धान्तसिन्धु, कोशलेन्द्रमठ, अहमदाबाद, १६८५ | १५. वैष्णवाचार्य, मानरत्नावली, मयूख नामक स्वोपज्ञटीका सहित, नरसिंह मन्दिर, अहमदाबाद,

१६६२. इसमें रामानन्द के ब्रह्मसूत्रभाष्य का सार तीन परिच्छेदों में अनुष्टुप् में दिया

गया है। १६. वैष्णवाचार्य, प्रमेयपरिशोधिनी, त्रणदेरीराम मन्दिर, अहमदाबाद, १६६५। १७. रामप्रपन्नाचार्य, वेदार्थचन्द्रिका, रामेश्वरानन्दकृत किरण नामक हिन्दी टीका सहित,

कोशलेन्द्रमठ, अहमदाबाद, १६८८ । उक्त संख्या ११ में शामिल । १८. रामप्रपन्नाचार्य, तत्त्वत्रयसिद्धि, रामेश्वरानन्दकृत तत्त्वदीपटीका सहित, श्रीशेषमठ,

पोरबन्दर, १९८७। उक्त संख्या १२ के लिखित ग्रन्थ में शामिल ।

पञ्चम अध्याय

### श्रीस्वामिनारायण-विशिष्टाद्वैतवाद

#### १. परिचय
श्रीसहजानंद स्वामी उर्फ श्रीस्वामिनारायण का जन्म २ अप्रैल १७८१ (वि.सं. १६३७, चैत्र सुदी रामनवमी) को हुआ था। वैष्णव धर्मपरायण ब्राह्मण-कुल के पिता धर्मदेव और माता भक्तिदेवी के हाथों, पवित्र वातावरण में उनका लालन-पालन हुआ। बाल्यकाल से ही अलौकिक दिव्य शक्तियाँ, कुशाग्र बुद्धि, प्रेम और निर्वैर की भावना, करुणा और सेवावृत्ति और लोककल्याण की उच्च भावना उनमें दृष्टिगोचर होती थी। आठ वर्ष की आयु में उनका यज्ञोपवीत हुआ। सकल शास्त्रों का अध्ययन अपनी प्रगल्भ-बुद्धिचातुर्य और स्मरणशक्ति से पूर्ण कर, नैपुण्य अर्जित किया। माता-पिता के अक्षरवास के अनन्तर केवल बारह वर्ष की कोमल आयु में गृहत्याग कर, संसार के बन्धनों से मुक्त हो, हिमालय की राह ली। वहाँ पुल्हाश्रम में गंडकी के तीर पर छ: महीने एक पैर पर खड़े रहकर उन तपश्चर्या की। वृद्ध मुनि गोपाल योगी के सानिध्य में अष्टांगयोग सिद्ध किया। सात वर्ष तक उत्तर, पूर्व, दक्षिण और पश्चिम भारत की पैदल यात्रा पूर्ण कर सौराष्ट्र के लोज-गाँव में पदार्पण किया। मार्ग में स्थित प्रत्येक मंदिर, तीर्थ, धर्म, सम्प्रदाय, धार्मिक उत्सव, परम्परा, रीति-रिवाज, गुरु, धर्माचार्य आदि के उपदेश, जीवन-कथन, व्यवस्था आदि का अध्ययन विविध दृष्टिकोणों से किया। मार्ग में कई मुमुक्षुओं को मार्गदर्शन दिया। स्थान-स्थान पर जीव, ईश्वर, माया, ब्रह्म, परब्रह्म, बन्धन और मोक्ष जैसे आध्यात्मिक विषयों पर विद्वानों, गुरुओं और धर्माचार्यों से चर्चाएं कीं। धर्म और अध्यात्मसाधना के नाम पर प्रचलित पाखंडों और दुराचारों को देखकर दुःख का अनुभव किया।

काठियावाड़ के लोज-गाँव में स्थित सद्गुरु रामानन्द स्वामी के आश्रम में वे पधारे। यहाँ पर रामानन्द स्वामी को अपना गुरु बनाया। उनसे वैष्णवी दीक्षा ग्रहण कर 'सहजानंद स्वामी' नाम पाया और यहीं स्थायी हो गये। गुरु रामानंद ने इक्कीस वर्ष के युवक सहजानंद के अमूल्य सत्त्व को पहचान लिया। इसीलिए अपने किसी भी वृद्ध, विद्वान् या वाचाल शिष्य के स्थान पर अद्भुत कर्तृत्वशक्ति तथा आध्यात्मिक क्षमता के धारक २१ वर्ष के युवक सहजानंद जी को विधिपूर्वक धर्म की गद्दी पर प्रतिष्ठित कर नये संप्रदाय की पुनः प्रतिष्ठा होगी, इस विश्वास से रामानंद ने शांति का अनुभव किया। तदनन्तर अति अल्पावधि में ही गुरु रामानंदजी ने इस लोक से विदा ली। सहजानंदजी ने धर्मचक्रप्रवर्तन का कार्य प्रारंभ किया। उनका अभिप्रेत धर्म था-धर्म, ज्ञान, वैराग्य और माहात्म्यज्ञानयुक्त२६८

वेदान्त-खण्ड नवधा भक्ति, इन चारों अंगों पर आधारित और उसे परिपुष्ट करता "ऐकांतिक धर्म"। अपनी बुद्धि, शक्ति, ऐश्वर्य, करुणा, कल्याण-भावना और धार्मिक जीवन में अनुशासन तथा आग्रहयुक्त नेतृत्व को कार्यरत करते हुए उन्होंने सुगठित, सुव्यवस्थित संप्रदाय के सर्जन-प्रवर्तन का काम प्रारंभ किया। दैवी शक्तियाँ और ऐश्वर्य उनके लिए सहज थे। चमत्कार और समाधि द्वारा असंख्य मुमुक्षुओं को, अपने इष्टदेव के दर्शन कराकर, ईश्वरोन्मुख किया। अति अल्पकाल में ही एक विशाल जनसमुदाय उनका अनुगामी हो गया। नीति, धर्म के प्रसार के लिए बुद्धि, कार्यशक्ति और उत्साह से परिपूर्ण, सुखी परिवारों के मुमुक्षु युवकों को ढूंढकर एक ही रात्रि को ५०० को परमहंस कक्षा की साधु दीक्षा प्रदान की। बाईस वर्ष के युवा गुरु के हाथों आयु में और पांडित्य में उनसे बड़े ५०० व्यक्ति साधु बने। उनके अनुशासन और नियम के अन्तर्गत रहकर इन साधुओं ने प्रेमपूर्वक उन्हें धर्माचार्य के रूप में स्वीकार किया। यह उनकी आकर्षक प्रतिभा और दिव्य व्यक्तित्व का सूचक है। धर्म के इतिहास में यह अद्वितीय और विरल घटना है। अपनी परमहंस मंडली की सहायता से स्थान-स्थान पर बावड़ी-कुआँ-तालाब खुदवाना, मार्ग बनवाना तथा नदी के तट बंधवाना, अन्नक्षेत्र तथा सदाव्रत खुलवाना, गोशाला, पाठशाला और धर्मशालाएं बनवाना- जैसे पूर्तकर्मों से उन्होंने ज्ञाति-जाति-धर्म अथवा वर्ग का भेद नहीं किया। वहम, व्यसन और जड़ता से तथा अज्ञान और अंधश्रद्धा से समाज को मुक्त किया। गाली-गलौज

और अश्लील भाषा-प्रयोग जिनके जीवन से जुड़ गये थे ऐसे वर्ग से शिष्टभाषा का उपयोग करवाया। होली तथा विवाहादि प्रसंगों पर गाये जाते अश्लील गीतों-बोलों के स्थान पर लोगों से तुलसीविवाह, रुक्मिणीविवाह, प्रभुमहिमा के पद गवाये। बेटी को दूधपीती करना (दम घोंट कर मार डालना), पति की मृत्यु के पश्चात् सती होना, अपनी स्त्री का दान करना, स्त्री को ताड़न देना और विधवा स्त्री को कष्ट देना- इस प्रकार समाज की बद्धमूल कुप्रथाओं को उन्होंने निर्मूल किया। संस्कृत के स्थान पर लोकभाषा गुजराती में ही उपदेश देकर, मातृभाषा की महिमा में अभिवृद्धि की और उसके माध्यम से शिक्षा की महत्ता का प्रतिपादन किया। अक्षरज्ञान प्रदान कर स्त्रियों को स्वयं ही धर्मग्रन्थों का अध्ययन करने की प्रेरणा दी, उनमें निहित कर्तृत्वशक्ति और सेवाभाव के पोषण के लिए उनके लिए अलग मंदिर बनवाये। इस माध्यम से स्त्री-उपदेशक तैयार किये। उन्हें संगठित कर मूल्यमूलक समाज के नवनिर्माण के कार्य में जगाया। इस प्रकार स्त्रियों के स्थान और रुतबे में वृद्धि की। यज्ञ तथा धर्मस्थानों में होती पशु तथा नरहत्या का विरोध किया। उनके स्थान पर वेदविहित विधि के अनुसार अहिंसामय विष्णयाग, महारुद्रयाग आदि यज्ञों की एक नुतन परम्परा का प्रचलन किया। इससे दंभी साधु, दुराचारी गुरु, हिंसा प्रेमी राजा, वहम और अंधश्रद्धा के जाल में फाँस कर मौज करते बाबाओं के गाली, अपमान-तिरस्कार-पीड़न

और ताडन सहजानंद जी के परमहंसों को जितना सहना पड़ा था उतना विरले ही अन्य किसी को सहना पड़ा होगा। समाज की निचली और उपेक्षित जाति का आत्मीयजन बनकर, उनकी समस्याओं को जान कर, उनका उद्धार किया। उनके वाणी-व्यवहार को, सवर्णों को

२६६

श्रीस्वामिनारायण-विशिष्टाद्वैतवाद लज्जित कर दे, इतना विशुद्ध बनाया। ठगों, चोरों, बटमारों को प्रेम और करुणा से वशीभूत कर, उनका जीवन-परिवर्तन किया, उन्हें उच्च श्रेणी का भक्त बनाकर समाज में सम्माननीय स्थान प्रदान करवाया।

मानवसेवा और समाजोद्वार के साथ-साथ धर्मसुधार, साहित्य-सर्जन और ललित कलाओं का पोषण-प्रवर्तन भी किया। उनके परमहंसों में निहित शक्ति-क्षमता को पहचान कर, उनके हाथों गुजराती, हिंदी और संस्कृत-साहित्य को समृद्धतर किया। संगीत, चित्रकला, कला, शिल्प, स्थापत्य इत्यादि ललित कलाओं को प्रोत्साहन प्रदान कर उनका भी प्रसार-प्रचार किया। जीव, ईश्वर, माया (प्रकृति) अक्षरब्रह्म और परब्रह्म के पाँच अनादि भेदों से युक्त 'स्वतन्त्र मौलिक वेदांत-दर्शन' प्रदान किया। मंदिरों, साधुओं, विशाल भक्त समुदायों, शास्त्रों, सांप्रदायिक व्यवस्था के लिए आचार्यों और सुव्यवस्थित रूप से प्रवाहित होती रहे ऐसी गुरुपरंपरा की स्थापना कर- मोनियर विलियम्स के शब्दों में - 'शुद्ध वैष्णव धर्म का आदर्श स्वरुप' प्रतिष्ठित किया। ४६ वर्ष की अल्पायु में ही ई.सं. १८३० के जून १ तारीख (वि.सं. १८८५ ज्येष्ठ शुक्ल १०) के दिन भौतिक देह का परित्याग कर स्वधाम सिधारे, उनके कार्यों की प्रशंसा करते हुए फांजवा मेलिसन लिखते हैं : “भारतीय हिन्दू परंपरा को जारी रखते हुए भी स्वामिनारायण संप्रदाय आधुनिक युग में नवीनतम हिन्दूधर्म का सुन्दर उदाहरण प्रस्तुत करता है।"

#### २. नव्यविशिष्टाद्वैत
एक सेश्वर वेदांत-दर्शन, जिसके प्रवर्तक भगवान् श्रीस्वामिनारायणजी थे। उन्होंने अपने वेदांतदर्शन के लिए कोई विशेष नामाभिधान नहीं किया था। 'श्री रामानुजाचार्य जी का विशिष्टाद्वैत मुझे प्रिय है' ऐसा उन्होंने बताया है, किन्तु बहुत सारी बातों में रामानुज के विशिष्टाद्वैत से भिन्न होने के कारण, कालक्रमशः यह दर्शन 'नव्यविशिष्टाद्वैत' 'ब्रह्म-परब्रह्मवाद' नामों से विशेष रूप से प्रचलित हुआ।

-दर्शन-वैशिष्टय-तत्त्वपञ्चक, परमेश्वरवाद ही परब्रह्मवाद, एकेश्वरवाद, परब्रह्मपरमेश्वर वाद, साकार-सगुण तत्त्व, अक्षरब्रह्म का परब्रह्म से अतिरिक्त तत्त्व के रूप में निरूपण, केवल शरीर-शरीरी संबंध पर जोर, परमेश्वर का अक्षरब्रह्मस्वरूप सत्पुरुष द्वारा अविरत प्राकट्य, अक्षरब्रह्मरूप होकर परब्रह्म की निरंतर दासत्वभाव से भक्ति ही मोक्ष, मोक्षप्राप्ति के लिए परमेश्वर के निरंतर धारक प्रकट अक्षरब्रह्मस्वरूप सत्पुरुष का समागम तथा उन्हीं के संग में ऐकांतिकधर्म की सिद्धि प्राप्त करना खास विशेषताएँ हैं। यह वास्तववादी, बहुजीववादी, नीतिपरायण, उपासना-प्रधान-भक्तिमार्गी दर्शन है। यह शुद्ध वैष्णवसंप्रदाय है। इस दर्शन का सार है

वेदान्त-खण्ड "गुणातीतोऽक्षरब्रह्म भगवान् पुरुषोत्तमः। जनो जानत्रिदं सत्यं मुच्यते भवबंधनात् ।। निजात्मानं ब्रह्मरूपं देहत्रयविलक्षणम् ।

विभाव्य तेन कर्तव्या भक्तिः कृष्णस्य सर्वदा।।" उन्होंने रामानुजाचार्यप्रणीत विशिष्टाद्वैत का समर्थन किया, उसे प्रिय माना, परन्तु उसकी कमज़ोर कड़ियों को जोड़कर अपने सर्वोपरि पद और अनुभव पर आधारित मौलिक

और बुद्धिग्रास्य दार्शनिक विचारों को तर्कपूर्ण युक्तिवादों और शास्त्रप्रमाणों के आधार पर प्रतिपादित किया। उनका आकलन मंडनात्मक था क्योंकि अपने सिद्धान्त-निरूपण में उन्होंने कभी भी किसी का खंडन नहीं किया। उन्होंने स्वयं प्रस्थानत्रयी पर भाष्य नहीं लिखा। उन्होंने अपना धर्मदर्शन, वेदांत-सिद्धान्त एवं साधना-मार्ग-विवरण, लोकभाषा गुजराती में प्रमुख ग्रंथ 'वचनामृत' में प्रस्तुत किया है। हालांकि आचार- व्यवहार प्रायश्चित-विधिनिषेध भक्तिरीति-आध्यात्मिक मार्गदर्शन के लिए नित्यपाठ का लघुप्रबंध, 'शिक्षापत्री', संस्कृत में दिया है। इसके अतिरिक्त संप्रदाय के साधुओं के लिए साधना और आत्मानुशासन संबंधी उपदेश ग्रंथ 'वेदरहस्य' में भी गहरा दार्शनिक प्रकाश डाला है।

स्वीकार्य सच्छास्त्र-स्वामिनारायणीय धर्मदर्शन, इस संप्रदाय द्वारा मान्य आठ सच्छास्त्रों पर आधारित है। ये शास्त्र है : (१) उपनिषदों सहित चार वेद, (२) व्यासजी रचित वेदान्तसूत्र, (३) श्रीमद्भगवद्गीता, (४) श्रीमद्भागवत, (५) महाभारत में अन्तर्निहित विष्णुसहस्रनाम, (६) तथा विदुरनीति, (७) मिताक्षराटीका समेत याज्ञवल्क्यस्मृति, (८) स्कंदपुराण के विष्णुखंड के अंतर्गत वासुदेवमाहात्म्य। (शिक्षापत्री८३ से ६५ वच्य वरताल-१८) शिक्षापत्री, श्लोक-२०० में श्रीमद्रामानुजाचार्यकृत श्रीभाष्य तथा गीताभाष्य को प्रिय अध्यात्मशास्त्र के रूप में माना है।

#### ३. स्वामिनारायण-संप्रदाय एवं नव्यविशिष्टाद्वैत का साहित्य

वेदान्त-दर्शन का साहित्य इस धर्म-दर्शन की ग्रंथसंपदा बहुत ही समृद्ध है, किन्तु प्रकाशित ग्रंथों की संख्या सीमित है। दर्शन तथा संप्रदाय संबंधी आधारभूत विस्तृत जानकारी देने वाले ग्रंथ इस प्रकार

(१) श्रीस्वामिनारायण द्वारा उद्बोधित और प्रमाणित प्रमुख ग्रंथ 'वचनामृत' है, जिसका

संपादनकार्य गोपालानंद स्वामी, मुक्तानंद स्वामी, नित्यानंद स्वामी तथा शुकानंद स्वामी ने संयुक्तरूप से किया। मूलग्रंथ गुजराती गद्य में लिखा गया है जिसका संस्कृत अनुवाद शतानंद मुनि ने 'श्रीहरिवाक्यसुधासिन्धु' के नाम से किया है। इसे सरल, ललित संस्कृत पद्य में (अनुष्टुप् छंद में) लिखा गया है। यह कुल २६२ तरंगों (अर्थात् अध्यायों) में व्याप्त, लगभग दस हजार श्लोकों से युक्त है। इसमें

श्रीस्वामिनारायण-विशिष्टाद्वैतवाद

२७१ स्वामिनारायणी अध्यात्ममीमांसा, भक्ति-मीमांसा, ज्ञान-मीमांसा, धर्म-मीमांसा, मोक्ष-मीमांसा

और साथना मार्गदर्शन की ब्योरेवार विवेचना है। इस आधारस्तंभ रूप ग्रंथ पर 'सेतुमाला' नामक टीका श्री रघुवीराचार्यजी ने लिखी है तथा एक और विस्तृत भाष्य

'ब्रह्मरसायणभाष्यम्' के नाम से श्री कृष्णवल्लभाचार्यजी द्वारा लिखा गया है। (२) श्रीस्वामिनारायणजी द्वारा लिखित 'शिक्षापत्री' श्लोकयुक्त अनुष्टुप्छंदबद्ध, नित्यपाठहेतु

लघुबंध है। यह व्यक्तिगत तथा सामाजिक नीति-नियम, सांप्रदायिक, विधि-विधान, नित्यकर्म, सामान्य और विशेष धर्म तथा भक्तिरीति और सांप्रदायिक दर्शन की बुनियादी जानकारी प्रदान करने वाला ग्रंथ है। यह ग्रंथ विशेष रूप से नीति-धर्म, आचार, व्यवहार, प्रायश्चित और भक्ति पर जोर देने वाला श्रुति-स्मृति का दोहनरूप लघु-प्रबंध है। गीर्वाणभाषा संस्कृत में लिखा हुआ होने के बावजूद अति सरल और सुबोध है। प्रेयस् और श्रेयस् की सिद्धि और धर्म, अर्थ, काम और मोक्ष-इन चारों पुरुषार्थों की सिद्धि के बारे में सुस्पष्ट मार्ग-दर्शन इस ग्रंथ में प्राप्त होता है। तभी श्री स्वामिनारायण लिखते हैं :

"शिक्षापत्र्याः प्रतिदिनं पाठोऽस्यामदुपाश्रितैः। कर्तव्योऽनक्षरज्ञैस्तु श्रवणं कार्यमादरात् ।।"

शिक्षापत्री - २०६

इस 'शिक्षापत्री' पर श्री शतानंदजी मुनि ने अर्थदीपिका' नामक एक वृहद्भाष्य लिखा है। तदुपरांत श्री रघुवीराचार्यजी ने भी भाष्य और टीका लिखी है, उसी प्रकार श्री कृष्णवल्लभाचार्य जी ने 'किरणावली लिखी है। संक्षेप में, 'वचनामृत' और 'शिक्षापत्री' दोनों चूँकि स्वयं श्रीस्वामिनारायण के वचन

हैं, इसलिए उन्हें मूलभूत ग्रंथों के रूप में प्रथम स्थान दिया जाता है। (३) श्रीमद्बादरायण-वेदव्यासरचित वेदांतसूत्रों (ब्रह्मसूत्र) पर 'ब्रह्ममीमांसा' नामक भाष्य

श्री मुक्तानंद स्वामी ने लिखा है। उस भाष्य पर विशेष प्रकाश डालती है 'ब्रह्मसूत्रार्थप्रदीप'

नामक प्रदीपिका जिसे श्री गोपालानंद स्वामी ने लिखा है। (४) श्री गोपालानंद ने 'ईशादि दशोपनिषदभाष्यम' तथा 'श्रीमदभगवदगीताभाष्यम' भी

लिखे हैं। ये भाष्य बहुत ही गहन, व्यापक एवं विद्वत्तापूर्ण हैं। तदुपरांत 'श्रीमद् भागवतम्' के द्वितीय, दशम और एकादश स्कंध पर 'भक्त मनोरंजनी' नामक उनकी तात्पर्यदर्शक टीका है। श्रीमद्भागवत' के अंतर्गत 'वेदस्तुतिगद्य' पर भी विस्तृत भाष्य श्रीगोपालानंद ने लिखा है। इन मुख्य ग्रंथों के अतिरिक्त 'श्रीहरिस्वरूपनिर्णय' 'श्रीभक्तिसिद्धि' तथा 'विवेकदीप' ये गोपालानंद लिखित मुख्य प्रकीर्ण ग्रंथ हैं। संक्षेप में, वेदान्त की आधारशिलारूप प्रस्थानत्रयी तथा श्रीमद्भागवत पर गोपालानंद स्वामी ने अकेले ही भाष्य लिखे हैं। वे स्वामिनारायण वेदान्त के महान् आचार्य थे।

२७२

वेदान्त-खण्ड

(५) सांप्रदायिक और दार्शनिक बातों में सर्वज्ञान संग्रह, जैसे दो ग्रंथों में 'सत्संगीजीवनम्

को मूलभूत प्रथम स्थान प्राप्त है। इस महान् ग्रंथ के रचयिता श्री शतानंद मुनि हैं। कुल पाँच प्रकरण (खंडों), ३१६ अध्याय और १७५२७ श्लोकों में यह महाप्रबंध भगवान् श्री स्वामिनारायण की उपस्थिति में, उनकी अनुमति और निगरानी में रचा गया है। इस महान् ग्रंथ पर श्री शुकानंद मुनि ने हेतु' नामक टीका, बिहारीलाल आचार्य ने 'भावबोधिनी' नामक टीका तथा पंडितराज श्रीकृष्णमाचार्य ने 'भवप्रदीपिका' नामक टीका लिखी है। 'सत्संगीजीवनम्' के प्रथम प्रकरण में भगवान् स्वामिनारायण के प्राकट्य के हेतु तथा उनके प्रारंभिक जीवन का चरित्र है। दूसरे प्रकरण में भगवान स्वामिनारायण के मध्यजीवन का चरित्र तथा धर्म का स्वरूप निरूपित है। तीसरे प्रकरण में धर्मसिद्धि और अध्यात्मसिद्धि के उपाय, आचार, व्यवहार और प्रायश्चित्त के नियम और विधियाँ तथा जीव, ईश्वर, माया-प्रकृति, ब्रह्म और परब्रह्म के स्वरूप, उसी प्रकार बंधन और मोक्ष के स्वरूप और साधना-विचार का विवरण दिया गया है। उसी प्रकार भगवान् का अवतारकार्य, उत्पत्तिसर्ग की मीमांसा और भगवान् के परमधाम अक्षरधाम का वर्णन किया गया है। संक्षेप में, तीसरे प्रकरण में स्वामिनारायणी वेदान्त के अध्यात्म-दर्शन तथा सांप्रदायिक विशिष्टताओं की जानकारी देने के लिए बहुत उपयोगी सामग्री उपलब्ध करायी गई है और साथ ही गुरुतुल्य ऐकांतिक साध की महिमा कही गयी है। चौथे प्रकरण में पाञ्चरान आगमों तथा पुष्टिमार्गीय वैष्णव-परंपरा के समान व्रतोत्सवों का स्वरूप, रीति और फलविचार, शास्त्रों का श्रवण और भागवत का श्रेष्ठत्व, उन्हें मान्य आठ सच्छास्त्रों की महिमा तथा भगवान् के असंख्य अवतारों के संबंध में विस्तृत वर्णन है। पांचवाँ खण्ड इस महान् ग्रंथ का अंतिम खंड है। उसमें श्रुति-स्मृति-पुराणों के आधार पर धर्म के स्वरूप का विस्तार से वर्णन है। सामान्य धर्म, विशेष धर्म,, आनिक कर्म, देवार्चन-विधि तथा गृहस्थ,

साधु और आचार्य के धर्मों का सूक्ष्म विवरण है।। (६) ऐसा ही दूसरा विशाल अनुपम ग्रंथ है- 'श्री हरिलीलाकल्पतरु'। यह ग्रंथ श्रीमद्

अचिन्त्यानंद ब्रह्मचारी ने लिखा है। इस ग्रंथ का हेतु "श्री स्वामिनारायणस्तु सर्वावतारी परब्रह्म भगवान् स्वयम्" प्रस्थापित करना है। बारह स्कंध और तैंतीस हजार श्लोकों में व्यापक यह ग्रंथ श्रीमद्भागवत की भाषा, शैली, और सर्वांगीणता को अनुसरण कर रचित है। मुख्यरूप से श्रीस्वामिनारायण भगवान् और उनके भक्तों के चरित्र का आलेखन करता यह ग्रंथ सांप्रदायिक दृष्टि से आवश्यक जानकारियों से समृद्ध है। दूसरे स्कंध के अध्याय २६ से ३२ में विस्तारपूर्वक अद्वैतमत का खंडन, शास्त्रों के आधार पर तर्कपूर्ण युक्ति से किया है तथा तीसरे स्कंध के अध्याय १५ से १७ में भगवान् स्वामिनारायण के अभिप्नेत 'योग' की विशद चर्चा की गई है। ये दोनों बातें 'श्री हरिलीलाकल्पतरु' ग्रंथ की विशेषता कही जा सकती हैं। अचिन्त्यानन्द ब्रहाचारी ने हरिसम्भवमहाकाव्य तथा लगभग ५० अन्य ग्रंथ संस्कृत में लिखे हैं।

श्रीस्वामिनारायण-विशिष्टाद्वैतवाद

२७३ (७) श्रीचैतन्यानंद मुनिरचित ' श्री ज्ञानविलास' ग्रंथ सांप्रदायिक और दार्शनिक जानकारी

की दृष्टि से महत्त्वपूर्ण है। सरल भाषा में सिद्धान्तों का प्रतिपादन करना इस ग्रंथ की

विशेषता है। (८) प्रस्थानत्रयी पर आधारित प्रस्थानत्रयी की पुष्टि करे ऐसे, शांडिल्यसूत्रों पर श्री

नित्यानंद मुनिकृत 'शांडिल्यसूत्रभाष्य' महत्त्वपूर्ण प्रमाणभूत ग्रंथ है। ऐकांतिकी पराभक्ति

की महिमा इस ग्रंथ में अच्छी तरह निरूपित की गयी है। श्रीनित्यानंद मुनिकत 'श्रीहरिदिग्विजय' ग्रंथ चरित्रात्मक होने के बावजूद अद्वैत-खंडन

तथा सांप्रदायिक दर्शन को समझने में सहायक है। (e) श्री वासुदेवानंद ब्रह्मचारी रचित 'सत्संगिभूषणम्' ग्रंथ संप्रदाय के भक्तिशास्त्र के रूप

में प्रचलित है। इस ग्रंथ के प्रथम अंश के अध्याय ३६ से ३७ तक दार्शनिक परिपाटी

का अच्छी तरह से प्रस्तुतीकरण किया गया है। (१०) स्वामिनारायण संप्रदाय में बीसवीं सदी में प्रकांड विद्वान् श्रीकृष्णवल्लभाचार्यजी हुए।

उन्होंने विपुल संस्कृत-साहित्य रचा है। लगभग प्रत्येक दर्शन पर किरणावली नामक टीका रची है। परन्तु उनका विशिष्ट प्रदेय संप्रदाय के दर्शन-साहित्य अर्थात् तत्त्वज्ञान से संबंधित है। श्रीकृष्णवल्लभाचार्यजी रचित 'ब्रह्मरसायणभाष्य'; 'श्रुतितात्पर्यनिर्णय', 'श्रीस्वामिनारायणदर्शनम्', 'श्री स्वामिनारायणवेदान्तसार' तथा 'तत्त्वप्रभावली' मुख्य हैं। श्वेतायन व्यास के नाम से उन्होंने १,२६,००० श्लोकों में लक्ष्मीनारायण-संहिता लिखी है। ये सभी ग्रन्थ संप्रदाय और उसके तत्त्वज्ञान को समझने के लिए अति आवश्यक हैं। सम्प्रति स्वामिनारायण सम्प्रदाय की दो प्रमुख शाखाएं हैं- आचार्य शाखा तथा संत शाखा । दूसरी शाखा अक्षरपुरुषोत्तमसंस्था के नाम से प्रसिद्ध है। इस शाखा में हर्षदभाई त्रि, दवे नामक एक विशिष्ट विद्वान् हुए हैं जिन्होंने अंग्रेजी में स्वामिनारायण के जीवन तथा दर्शन पर एक ग्रन्थ लिखा है। इस संस्था ने अंग्रेजी तथा गुजराती में अनेक ग्रन्थों तथा लेखों को प्रकाशित किया है और अनेक दार्शनिकों को स्वामिनारायण वेदान्त पर लेख लिखवाये हैं।

#### ४. ज्ञान
ज्ञान स्वयंप्रकाश, नित्य, विभु, अचेतन द्रव्यविषयी पदार्थ है। ज्ञान प्रकृति के त्रिगुण से परे है। ज्ञान ही प्रकाश है तथा मोक्ष का कारण है। ज्ञान सत् स्वरूप है। सद्-असद् अर्थात् आत्मा-अनात्मा का विवेक तथा जीव, ईश्वर, माया, प्रकृति, अक्षरब्रह्म और परब्रह्म (सदा साकार परमेश्वर) के स्वरूप का यथार्थ ज्ञान ही परा विद्या है। यह ज्ञान इंद्रिय-अंतःकरण, जीवसत्ता तदाश्रित ज्ञान है। ज्ञान की उत्पत्ति माने ज्ञान का विकास और ज्ञान का नाश माने ज्ञान का संकोच।

प्रत्यक्ष, अनुमान और शब्द- ये तीन प्रमाण स्वीकार्य हैं। लौकिक विषयों में

२७४

वेदान्त-खण्ड विश्वसनीय व्यक्ति का शब्द, प्रमाण है, जबकि पारलौकिक-आध्यात्मिक विषयों में व्यासजी रचित शास्त्र, भगवान् की परावाणी एवं श्रोत्रिय ब्रह्मनिष्ठ संतपुरुष के वचन- ये सर्वोपरि प्रमाण हैं। जाग्रत अवस्था में होता जगत्-विषयक ज्ञान अपरा विद्या है। ।

शास्त्रप्नमाण अर्थात् शब्दप्रमाण के आविष्कार और अनुसरण में विवेक बताते हुए श्री स्वामिनारायण कहते हैं : ''व्यासजी स्वयं भगवान् हैं - हमें व्यासजी के वचनों का ही अनुसरण करना चाहिए" (वच. वरताल-१८) तथा जिन शास्त्रों में भगवान् के स्वरूप का ज्ञान, साकार स्वरूप की महिमा, भक्ति, वैराग्य और धर्म की अति उत्कृष्टता कथित हो उन्हीं शास्त्रों और उन शास्त्रों के वचनों को प्रधानतः स्वीकार करना चाहिए। जिसको भगवान् के सम्बन्ध में उनकी सदा साकार स्वरूप की महिमा के सहित निश्चय नहीं है, उसके मुख से गीता-भागवत जैसे सद्ग्रंथों का श्रवण करने पर भी किसी का कल्याण नहीं होता। -माहात्म्यसहित भगवान् संबंधी निश्चय से रहित व्यक्ति के मुख से गीता-भागवत सुनने से किसी का कल्याण नहीं होता। इसीलिए परम भागवत व्यासजी के अतिरिक्त अन्य किसी का प्रमाण स्वीकार्य नहीं है।

"व्यासादन्यो न कोऽप्यस्ति महानाचार्य उत्तमः। अतस्तद्वाक्यतो नान्याचार्यवाक्यं प्रमाणकम् (प्रमापकम्)।। २०।।"

न - ह.वा.सु.सि. २३३।१० जो अनुभूति-प्रतीति नितांत विशुद्ध, निश्चित एवं शास्त्र-प्रमाणित है, वह अवश्यमेव सत्य है तथा सर्वथा स्वीकार्य है। इस बात को दोहराते वे कहते हैं : "यह बात जो हम कह रहे हैं वह वेद, शास्त्र, पुराण आदि जो-जो कल्याण के अर्थ पृथ्वी में शब्दमात्र हैं, उन सबका श्रवण कर और उनका सार निकाल कर कह रहे हैं। वह परम रहस्य है और सार का भी सार है। -यह तो हमारे द्वारा आजमाई हुई बात है। - यह हमने प्रत्यक्ष देखकर कहा है। इसमें कोई संदेह नहीं। - यह सभी शास्त्रों का सिद्धान्त है और अनुभव में भी वैसा ही है।" (वचः ग.म. २८, ग. अं. ३६, ६४, ग. म. २३)

#### ५. तत्त्वपंचक
स्वामिनारायणीय 'नव्यविशिष्टाद्वैत' वेदांत-दर्शन "तत्त्वपंचक' अर्थात् पाँच अनादि तत्त्वों को अपनी अध्यात्ममीमांसा में स्वीकार करता है।

"जीवेशब्रह्मकृष्णानां मायायाश्चापि वास्तवः। अस्त्यनादिरयं भेदे, इति जानीहि निश्चितम् ।। १७ ।।"

- ह.वा.सु.सि. ६१७

श्रीस्वामिनारायण-विशिष्टाद्वैतवाद "जीवा ईशा ब्रह्म माया परमेश्वर इत्यमी। अनादयो भवन्त्येव पंच चापि न संशयः || २E ||"

- ह. वा.सु.सि. २३३ २६ अर्थात् जीव, ईश्वर, माया, ब्रह्म (अक्षर) और परब्रह्म-परमेश्वर (हरिकृष्ण-नारायण) इन पाँचों के बीच भेद अनादि है, पाँचों तत्त्व वास्तविक हैं। इनमें कोई संशय नहीं।

#### ६. जीव

हृत्स्थोऽणुसूक्ष्मश्चिद्रूपो ज्ञाता व्याप्याखिलां तनुम् । ज्ञानशक्त्या स्थितो जीवो, ज्ञेयोऽच्छेदिलक्षणः।।

- (शिक्षा-१०५) जीव परमाणु की भाँति अति सूक्ष्म है, चैतन्यस्वरूप है, ज्ञाता है, अपनी ज्ञातृत्व शक्ति द्वारा समग्र देह में नख से शिखा तक व्याप्त ही रहता है। अछेद्य-अभेद्य, अजर, अमर, अविनाशी इत्यादि लक्षणयुक्त है। जीव चेतन द्रव्य है जो अपने ज्ञानरूपी प्रकाश द्वारा सब कुछ जानता है, ग्रहण करता है। देह-इन्द्रिय-अंतःकरणादि से जीव भिन्न है, उनका अधिष्ठाता है। खंड के अर्थ में, जीव, परमेश्वर का अंश नहीं । जीव असंख्य है, एक दूसरे से भिन्न है।

ज्ञातृत्वशक्ति द्वारा जीवात्मा समग्र देह में व्यापक होने के कारण ज्ञानप्रक्रिया में जिन-जिन पदार्थों को इन्द्रियों-अंतःकरण द्वारा ग्रहण करता है, उनका ज्ञान होता है, तथा कोई नूतन (जाना) ज्ञान प्राप्त हुआ-उसका भी ज्ञान होता है, और जिसने जाना अर्थात् जानने वाला जीवात्मा है उसका भी ज्ञान होता है। मतलब कि, धर्मभूतज्ञान चैतन्यरूप जीवात्मा का अपृथसिद्ध लक्षण है। जीव ज्ञानस्वरूप है तथा ज्ञाता है, अर्थात् ज्ञान का * आश्रय भी जीव ही है।

जाग्रत, स्वप्न और सुषुप्ति-जीव की ये तीन अवस्थाएँ हैं। जीव, ज्ञाता, कर्ता एवं भोक्ता है, किन्तु उसकी ज्ञातृत्वशक्ति, कर्तृत्वशक्ति एवं भोक्तृत्वशक्ति परमेश्वर के अधीन है। जीव पराधीन तथा स्वयमेव असमर्थ है। अनादिकाल से अपने ही अविद्याकर्म से प्रत्येक जीव बद्ध है। अच्छे-बुरे कर्म कर स्वयं ही अपना प्रारब्ध गढ़ता है।

फिर भी परमेश्वर-दत्त संकल्प-स्वातंत्र्य की वहज से जीवात्मा प्रारब्ध कर्म की सीमाओं के अंतर्गत मनपसंद कर्मों को यथेच्छ कर सकता है तथा अपने बंधन को बढ़ाता

या कम करता है। परमेश्वर जीवों का कर्मफलदाता है। जीवों में अंतर्यामी/साक्षी रूप में - व्याप्त हो परमात्मा सदा अवस्थित है।

RUE

वेदान्त-खण्ड

#### ७. ईश्वर
ईश्वर चैतन्यधर्मी भिन्न तत्त्व है। ईश्वर की चैतन्यधर्मिता जीव से अधिक है। ईश्वर असंख्य है, एक-दूसरे से भिन्न है। जीव और ईश्वर के बीच खद्योत-नक्षत्र जितनी भिन्नता है। चेतनत्व, धर्मभूतज्ञान और सर्वज्ञता ईश्वर के लक्षण हैं। ईश्वर की सत्ता और ज्ञानशक्ति जीव से बहुत अधिक बढ़कर है। ईश्वर महामाया से बद्ध है। विराट्, सूत्रात्मा तथा अव्याकृत - ये तीनों ईश्वर के शरीर हैं और ईश्वर उनका शरीरी है। उत्पत्ति, स्थिति और प्रलय- ये तीनों ईश्वर की अवस्थाएँ हैं। प्रलयकाल में ईश्वर भी जीव की भाँति मूलप्रकृति में लीन हो जाते हैं। ईश्वर की आयु-मर्यादा जीव की अपेक्षा अत्यधिक लंबी और विस्तृत है। ईश्वर की कार्यशक्ति और ज्ञातृत्वशक्ति अपने देह के अतिरिक्त जिस ब्रह्माण्ड का कार्य उसे सौंपा गया है उस ब्रह्माण्ड में व्यापक रूप से सीमित है। ईश्वरों को भी परमपद-मोक्ष की आवश्यकता रहती है। ईश्वर भी परब्रह्म परमेश्वर के अधीन है। उनमें भी अंतर्यामी व्यापक रूप से परमेश्वर अवस्थित रहते हैं। महाविष्णु, महावैराज, विराट्, ब्रह्मा, सरस्वती, विष्णु, लक्ष्मी, महेश, पार्वती, सूर्य, चंद्र, अग्नि, वरुण इत्यादि सभी देवी-देवताओं का ईश्वरकोटि में समावेश होता है।

#### ८. माया-प्रकृति
माया शब्द से त्रिगुणात्मिका प्रकृति का व्यपदेश किया गया है। किन्तु सांख्य की तरह प्रकृति को स्वतंत्र नहीं माना गया। सत्त्व, रजस्, तमस् से युक्त होने के कारण उसे त्रिगुणात्मिका कहा गया है। माया तमोरूपा अर्थात् अंधकाररूपा है। जड़चिदात्मक है, नित्य है, निर्विशेष है, परिवर्तन-परिणामक्षम्य है। अनात्मा अर्थात् देह-गेहादि संबंधित पदार्थों में अहं-ममत्व की जननी है। माया भी परब्रह्म-परमेश्वर के अधीन है, नियम्य है और उनसे व्याप्य है। माया एवं मायानिर्मित पदार्थों में अंतर्यामी रूप से परमेश्वर अवस्थित है। माया-प्रकृति परब्रह्म की कार्योपयोगी, परब्रह्म पर सदा अवलंबित शक्ति है। माया अचेतन है, विभु है, महतत्त्वादि चौबीस तत्त्वों की जननी है। चेतन जीव-ईश्वरों को जड़-संज्ञा दिलाने की शक्ति माया में निहित है। जीव-ईश्वरों के बंधन का कारण है, क्षेत्र है।

माया की सत्ता परब्रह्म-परमेश्वर, परमेश्वर के अवतारों, अक्षरब्रह्म, अक्षरमुक्तों तथा ब्रह्मस्वरूप संत पर नहीं चलती । ये सभी दिव्य, निर्दोष और माया से निर्लिप्त हैं। अविद्यामय अंधकार जैसे प्रलयकाल में माया-प्रकृति के गर्भ में सभी जीवेश्वर जड़तुल्य हो लीन (बीजरूप) रहते हैं। इसी वजह से माया को जड़चिदात्मिका कहा है। माया ही जीवेश्वरों के लिए अविद्या-कर्म, अज्ञान, बंधन, ममत्वादि का कारण है। (सत्संगी जीवनम् २२।६)

मा महामाया अर्थात् मूलप्रकृति उत्पत्तिरहित है, नित्य है। जबकि माया के कार्यरूप जो महत्तत्त्वादि चौबीस तत्त्व हैं वे अनित्य हैं, नाशवंत हैं। जगत् सत्य है। जगत् काल्पनिक आभास नहीं, परन्तु नाशवान् है, दुःख और बंधन का कारक है। स्वामिनारायणीय वेदांत यथार्थवादी (वास्तववादी) है।

२७७

श्रीस्वामिनारायण-विशिष्टाद्वैतवाद

#### ९. जगदुत्पत्ति
उत्पत्ति के समय परब्रह्मा-पुरुषोत्तम संकल्प कर अक्षरब्रह्म सन्मुख दृष्टि करता है, तब परब्रह्म की इच्छा और अक्षरब्रह्म की प्रेरणा से एक अक्षरमुक्त (अक्षरपुरुष) सृष्टिरूप सेवा करने के लिए उद्यत होता है, उस समय पुरुषोत्तम अक्षरब्रह्म में प्रवेश कर, उसके द्वारा अक्षरमुक्त (अक्षरपुरुष) में प्रवेश करता है। यों परब्रह्म, पुरुषरूप होकर पुरुष द्वारा मूलप्रकृति (महामाया) में अपनी शक्ति को प्रेरित करता है। माया के तीन गुणों की साम्यावस्था विचलित होती है। इसी प्रकार मूलपुरुष (अक्षरात्मक पुरुष-अक्षरमुक्त) और प्रकृति (मूलप्रकृति) के सान्निध्यमात्र से और प्रेरकशक्ति से असंख्य 'प्रधान + पुरुष' के जोड़े असंख्य ब्रह्माण्डों के सर्जन के लिए उत्पन्न होते हैं। 'उत्पद्यन्ते झण्डसमूहाश्च सहेशास्तस्याः ।' (सतसंगी जीवनम् १।१२।३२ वच. ग.प्र. १२) (यहाँ प्रधान = निम्न प्रकृति, और 'पुरुष' = ईश्वर)। प्रत्येक 'प्रधान-पुरुष के जोड़े में से देवलोक, दैत्यलोक और स्थावर-जंगम सृष्टियुक्त मनुष्यलोक का चौबीस तत्त्वों से बना एक-एक ब्रह्माण्ड उत्पन्न होता है। (वच. ग.प्र. १२ और ग.अं. १२) श्रीस्वामिनारायण का अभिप्रेत कार्यकारण सिद्धांत है - 'परब्रह्म प्रशासित प्रकृति-परिणामबाद'। यह सिद्धान्त सत्कार्यवादपरक है। अतिशय करुणायुक्त कृपाप्रसाद से प्रेरित हो, कल्याणकारी हेतु से परब्रह्म जगत् की सृष्टि करता है। अनादिकाल

से मायाबद्ध जीवों की मायाकृत उपाधियों से मुक्ति हो, जन्म-मरण से निवृत्ति प्राप्त हो- इस । शुभ हेतु से परमेश्वर-परब्रह्म जगत् की सृष्टि करता है। उसी प्रकार, जब नाना-प्रकार की संसृति से जीव थक जाते हैं तब उनकी विश्रांति के लिए प्रलय करता है। (वच. कारीयाणी-१) अतः जगत् सत्य है, वास्तविक है, किन्तु परिवर्तनशील एवं नाशवंत है।

#### १०. अक्षरब्रह्म
'अक्षर', 'ब्रह्म', 'अक्षरब्रह्म शब्दों को पर्यायवाची रूप में श्रीस्वामिनारायण ने प्रस्तुत किया है। उनके अनुसार 'अक्षरब्रह्म' परब्रह्म तत्त्व से निम्न, निराला तत्त्व है। परब्रह्म-पुरुषोत्तम परम आध्यात्मिक तत्त्व है, जबकि अक्षरब्रह्म उनके पश्चात् का, उनसे भिन्न परन्तु अक्षरमुक्त, माया (प्रकृति-जगत), ईश्वर और जीवों से परे और उनका आधाररूप भिन्न आध्यात्मिक तत्त्व है। परब्रह्म, क्षर और अक्षर से परे हैं, क्षर और अक्षर की आत्मा है और शरीरी हैं।

अक्षरब्रह्म भी एक और अद्वितीय है। अक्षरब्रह्म की परिभाषा इस प्रकार है -

"सत्यं ज्ञानमनन्तं च पूर्ण चाखण्डमक्षरम् । धाम यद्वासुदेवस्य मूर्त चामूर्तमुच्यते ।। शुद्धं नित्यं चाविकारि मायादीनां प्रकाशकम् । तद्ब्रह्मेति विजानीहि, सर्वाधारतया मतम्"।।

(सत्संगी जीवनम्-२।५१।३२-३३)२७८

वेदान्त-खण्ड अस्तु, अक्षरब्रहा एक और अद्वितीय होते हुए भी मूर्तिमान् तथा अमूर्तरूप से कार्यकारी है।

मूर्तिमान् अक्षरब्रह्म केवल भगवान् पुरुषोत्तम की नित्यसेवा में रहता है। अक्षरब्रह्म के सदा साकार स्वरूप का निरूपण करते हुए हरिवाक्यसुधासिंधु की सेतुमाला टीका में आचार्य रघुवीरप्रसाद जी लिखते हैं -

"तदक्षरं कृष्णस्य सेवकत्वाद् मुख्यपरिचारकत्वात् हेतोः दिव्यैरतिमनोहरैः पाणिपादमुखादिभिः अवयवैः प्रतीकैः उपलक्षितत्वात् साकृतिः पुरुषाकारमुच्यते।"

(६३४८) वह अक्षर, परब्रह्म हरिकृष्ण का सदा मुख्य परिचारक अर्थात् प्रमुख सेवक-उत्तम भक्त होते, होने के कारण तथा दिव्य अति मनोहर हाथ, पैर, मुख इत्यादि अवयवों से संपन्न होने के कारण पुरुष (अर्थात् पुरुषोत्तम) समाकार है। सीत “यद् ब्रह्ममूर्त भगवत्सेवायां पुरुषरूपेण स्थितत्वात् मूर्तिमत् ।”

-- (हेतु १५।१।३२) मूर्तिरूप में अक्षरब्रह्म परमात्मा समाकार है। द्विभुज और दिव्यविग्रह है। सत्-चिद्-आनंद लक्षण युक्त है। सदा साकार है, अमायिक है, त्रिगुणातीत है, प्राकृतदोषों से रहित एवं कल्याणकारी गुण-ऐश्वयों से युक्त है। परब्रह्म की नित्यसेवा में अतिशय-निकटतम, उत्तम सेवक-भक्त के रूप में समीप रहता है। यह अक्षरब्रह्म परब्रह्म के साथ दासभावयुक्त नित्य परम स्नेहैक्य संबंध से जुड़े हुए हैं। अक्षरब्रह्म की कल्पना परब्रह्म के अतिरिक्त या परब्रह्म से दूरस्थ कभी नहीं जा सकती।

वही अक्षरब्रह्म अपने दूसरे रूप से परमधाम बनकर परब्रह्म-पुरुषोत्तम का नित्य निवास स्थान है।

"तदाहुरक्षरं ब्रह्म सर्वकारणकारणम् । हरेर्धाम परं साक्षात् पुरुषस्य महात्मनः।।"

"योऽस्याध्यक्षः परमेव्योमन ते देव तद् भव्यम् । इदं तदक्षरं परमे व्योमन्।

अमूर्तनिरवयवधामरूपेण मूर्तिवर्जितम्।"

(हेतु-१५।१।३२)

RUE

श्रीस्वामिनारायण-विशिष्टाद्वैतवाद अक्षरधाम मुक्ति का स्थान है। अक्षरब्रह्म का यह अमूर्त स्वरूप निराकृति एकरस चैतन्यमय है। वह सच्चिदानंद है। शास्त्रों में उसे ब्रह्मधाम, ब्रह्मपुर, चिदाकाश, परमधाम, अक्षरधाम इत्यादि नामों से वर्णित किया गया है। इस ब्रह्मधाम को सबसे परे बताया गया है। "यद् गत्वा न निवर्तन्ते तद्धाम परमं मम।" (गीता-१५६)। ब्रह्मधाम अथो, ऊर्ध्व और सर्वत्र प्रमाण-परिमाणरहित, अति विशाल, सर्वत्र व्यापक, चैतन्यमय सर्वदिशिविस्तरित तेज का समूह के रूप में शास्त्रों में निरूपित है। "तस्य भासा सर्वमिदं विभाति।" (कठ. उप-२-२-१५) अतः अक्षरधाम नित्य, सनातन अविकारी, अप्राकृत, अनादि, अनंत तथा ज्योतिःस्वरूप है। इस धामरूप अक्षर में अनंतकोटि मुक्तों से सेवित परब्रहा-परमात्मा नित्य निवास करते हैं। (सेतु. त. ५६५) अनंतकोटि सूर्य-चंद्रों से अत्यधिक शीतल शांत प्रकाशमान यह धाम है। यह माया से परे त्रिगुणातीत चैतन्य भूमिका है।

सगुण और निर्गुण संज्ञाएं अक्षरब्रह्म पर विशिष्ट अर्थ में लागू होती हैं। अक्षरब्रह्म निर्गुणत्व में अतिसूक्ष्म है और एक परमेश्वर के सिवाय सर्व में व्याप्त है। माया और माया-प्रकृति के कार्यरूप अनंतकोटि ब्रह्मांडों में अन्वयत्व से सर्वत्र बाह्यांतर व्यापक है और कारणरूप में अनंतकोटि ब्रह्मांडों का आधार है। जबकि सगुण रूप में वह (एक परमेश्वर के अतिरिक्त) बड़े से बड़े पदार्थ से भी अति विशाल है। इस प्रकार सदा संकोच-विकास रहित सर्वत्र बाह्यांतर व्यापक चिदाकाश के रूप में अक्षरब्रह्म ही है। अतः वह कूठस्थ है, सदा ध्रुव है, अचल है, सर्वव्यापक, अंतर्यामी भी है।

जब परब्रह्म परमात्मा इस धरा पर अवतरण करते हैं तब अपने साथ मूर्तिमंत अक्षरब्रह्म को भी अवश्य लाते हैं। (वच. ग.प्र. ७१) और परमात्मा अंतर्धान होने के पश्चात् अपना प्राकट्य अक्षरब्रह्म में सांगोपांग रहकर जारी रखते हैं। अतः अक्षरब्रह्म अनादि गुरु है और वह परम ऐकांतिक संत के रूप में इस पृथ्वी पर सदा प्रकट रहता है। ऐसे अक्षरब्रह्मस्वरूप सत्पुरुष में दृढ़ प्रीति ही आत्मदर्शन का साधन है और परमेश्वर का साक्षात् दर्शन होने (पाने) का भी यही साधन है (वच. वर-११)। इसीलिए कहा गया है

“यस्य देवे पराभक्तिर्यथा देवे तथा गुरौ। तस्यैते कथिता ह्याः प्रकाशन्ते महात्मनः।। "

(श्वेत.उप-६-२३) इस बात को दोहराते भगवान् स्वामिनारायण कहते हैं : जो मुमुक्षु भगवान् तथा अक्षरब्रह्मस्वरूप उत्तम लक्षणवाले सन्त की प्रगाढ़ प्रेमपूर्वक एक समान सेवा करता है वह एक सौ जन्मों के बाद प्राप्त होने वाला उत्तम भक्त तुल्य सादृश्य इसी जन्म में पाता है, तथा परमपद अर्थात् मोक्ष इसी जन्म में प्राप्त करता है। अतः परब्रह्म सेतुतुल्य है और

२८०

वेदान्त-खण्ड अक्षरधाम संसार-सागर के उस पार अभय तट है। (“यः सेतुरीजानानामक्षरं ब्रह्म यत् परम् । अभयं तितीर्षतां पारम् ११") कठ.उप. १-३-२)।

#### ११. परब्रह्म-पुरुषोत्तम
"उत्तमः पुरुषस्त्वन्यः परमात्मेत्युदाहृतः।"

(गीता १५।१७)

"नारायणो वासुदेवः स्वतंत्रः स्वप्रकाशकः। आनन्ददिव्यमूर्तिश्च विष्णुः कृष्णोऽच्युतोऽव्ययः।। सर्वज्ञः सत्यसंकल्पः सर्वकर्मफलप्रदः।

अन्तर्यामी सर्वशक्तिसेवितः परमेश्वरः।।"

(स.जी. २५१३४३५)

"ईश्वराणां च जीवानां मायापुरुषयोस्तथा। अहं कालाक्षरादीनां स्वतंत्रोऽस्मि नियामकः।।"

(ह.ली.क. ५।८।२८) परब्रह्म सर्वोच्च आध्यात्मिक तत्त्व है। वह एक और अद्वितीय है। इस नारायण के समान तो एक नारायण स्वयं ही है (वच, लो-१३)। पुरुषोत्तम, वासुदेव, हरिकृष्ण तथा नारायण- इन नामों से परब्रह्म-परमात्मा का ही बोध होता है। वह एक ही सर्वोपरि सर्वतंत्रस्वतंत्र और सब कारणों के कारण हैं। परब्रह्म सदा साकार, सदा सगुण, सर्वज्ञ, सर्वकर्ता, दिव्य और पूर्ण हैं। अनवधितिकातिशय अनंत कल्याणकारी गुणों से युक्त तथा सकल दिव्य ऐश्वर्य संपन्न हैं। सर्वदोषों और विकारों से रहित हैं और अमायिक हैं। त्रिगुणातीत हैं।

सर्वांतर्यामी, सबकी आत्मा, सर्वव्यापक, सर्वनियामक और स्वतंत्र-सर्वाधार परब्रह्म जीव, ईश्वर, माया, अक्षरमुक्त और अक्षरब्रह्म का शरीरी है। जबकि जीव, ईश्वर, माया-प्रकृति, अक्षरमुक्त और अक्षरब्रह्म-परब्रह्म का शरीर है। यहाँ शरीर-शरीरी संबंध को शब्दार्थ या वाच्यार्थ में न लेते हुए उसके सच्चे भावार्थ में समझना चाहिए। शरीर और शरीरी की व्याख्या भगवान् स्वामिनारायण इस प्रकार करते हैं- 'शरीरत्व व्याप्यता, अधीनता, असमर्थता और परतंत्रता के कारण हैं। जबकि शरीरीत्व व्यापकत्व, आधारत्व, सर्वसामर्थ्य और स्वातंत्र्य के कारण हैं। इसके आधर पर वह कहते हैं "भगवान् का निर्गुण स्वरूप तो सूक्ष्म से भी अतिसूक्ष्म तथा पृथ्वी आदि समस्त तत्त्वों, उनसे परे प्रधानपुरुष,

२८१

श्रीस्वामिनारायण-विशिष्टाद्वैतवाद उनसे परे शुद्ध पुरुष तथा प्रकृति और उनसे परे अक्षर की भी आत्मा (धारक, नियंता तथा शेषी रूप से) है। ये सब भगवान के शरीर हैं। जैसे देह की अपेक्षा जीव सूक्ष्म शुद्ध तथा अधिक प्रकाशमान है, वैसे ही भगवान इन सबसे अतिशय सूक्ष्म, अतिशय शुद्ध, अतिशय निर्लेप एवं अतिप्रकाशयुक्त हैं" (वच. कारी-८) "भगवान् तो अनंत ब्रह्माण्ड की आत्मा है, (तथा) जिस प्रकार क्षर (जीवेश्वरों) की आत्मा है, वैसे ही प्रकृति-पुरुष से परे जो अक्षरब्रह्म है उसकी भी आत्मा हैं" (वच. ग.म.१६ तथा ग.प्र.७२)। "भगवान् अपनी अतर्यामी शक्तिद्वारा आत्मा और अक्षर में व्यापक हैं। भगवान स्वतंत्र हैं जबकि आत्मा एवं अक्षर तो भगवान् के अधीन और परतन्त्र हैं। भगवान् अति समर्थ हैं जबकि आत्मा एवं अक्षर तो भगवान के समक्ष अत्यन्त असमर्थ हैं। इस प्रकार भगवान इन दोनों के शरीरी हैं, और ये दोनों भगवान् के शरीर हैं। ऐसे शरीरी पुरुषोत्तम भगवान् सदैव दिव्य मूर्तिमान हैं" (वच. ग.प्र. ६४)।

इस प्रकार यह एक स्वतंत्र-मौलिक वेदांत-दर्शन है जिसे हम 'नव्यविशिष्टाद्वैत' नाम से पहचानते हैं।

परब्रह्म सबका प्रेरक है। सर्वकर्ता है। अनंत कोटि ब्रह्माण्ड का राजाधिराज है। सर्वकारणों का कारण है। अति समर्थ है। कर्तुम् अकर्तुम् अन्यथाकतुं, समर्थ है। अपनी (ब्रह्मरूप) अंतर्यामी शक्ति से सभी में व्याप्त हैं। मूर्तिमान् होते हुए भी सबसे विलग हैं। इस भगवान् के अतिरिक्त अन्य कोई जगत् का कर्ता नहीं। भगवान्-सम होने में कोई समर्थ नहीं। अतः परब्रह्म-परमात्मा 'एकमेवाद्वितीयम्' है। अर्थात् सजातीय-विजातीय-स्वगत भेदों का निषेध नहीं है। प्रत्युत 'एक' से नामरूपयोग का निषेध है;, 'एव' से नैयायिक सूचित कार्य की पूर्वावस्था में असत्ता का निषेध है; और 'अद्वितीयम्' से परब्रह्म से अतिरिक्त पदार्थों में अनिमित्तान्तरत्व बताया है। श्रुति के 'ज्ञाज्ञौ द्वावजावीशानीशी', 'द्वा सुपर्णा सयुजा सखाया' इत्यादि मंत्रों में जीवेश्वरों और परब्रह्म-परमात्मा का वास्तविक भेद सूचित है।

परमात्मा सर्वविकाररहित, त्रिगुणातीत, अमायिक हैं। माया-प्रकृति में यदि परमात्मा प्रवेश करें, तो उसे भी तत्कालावधि के लिए निर्गुण और ब्रह्मरूप (ब्रह्मात्मक) कर देते हैं, ऐसे शुद्ध, अविकारी, निर्लिप्त, असंगी और दिव्य परमात्मा हैं। भगवान् को अतिशय निर्दोष

और दिव्य समझने वाला मुमुक्षु चाहे कितना भी दोषयुक्त हो तो भी अतिशय निर्दोष हो जाता है, ऐसी भगवान् के स्वरूप की महिमा है। _भगवान की मूर्ति परम चैतन्य, सच्चिदानंद, सदा दिव्यविग्रह है। अति रूपवान है, अति तेजस्वी है। उनके एक-एक रोम में अनंत कोटि सूर्य-सा प्रकाश है, और कोटि कामदेव को लज्जित कर दे ऐसा परम सुन्दर भगवान् का स्वरूप है। ऐसे अति सुखरूप भगवान् हैं कि उनकी मूर्ति के सुख के आगे अनंत कोटि ब्रह्माण्ड के सुख मात्र तुच्छ हो जाते हैं। यह सुख निर्गुण, अखंड, अपरिमित, अविनाशी है। इस प्रकार भगवान् की महिमा

२८२

वेदान्त-खण्ड अति अपार, नेति-नेति है। भगवान् मायिक करचरणादिक से रहित, परन्तु दिव्य करचरणादिक युक्त द्विभुज, द्विचरणयुक्त मनुष्याकृतिसम, परम सुन्दर मूर्ति हैं। सर्वान्तर्यामी और सर्वज्ञ भगवान् एककालावच्छिन्न सभी कुछ हस्तामलकवत् जानते हैं। केवल भगवान ही सर्वकर्मफल प्रदाता हैं और ऐकांतिक धर्म के प्रवर्तक हैं।

क्षर-अक्षर से विशिष्ट होने के कारण अनंतकोटि ब्रह्माण्डों का अभिन्ननिमित्तोपादान कारण भगवान् है। अपने चिद-अचिद् शरीर द्वारा बहु होने में समर्थ है, सत्य संकल्प है। जगत् का उपादान कारण होने पर भी परब्रह्म में सविकारित्व की आपत्ति नहीं आती, क्योंकि जगत् उनके चिद्-अचिद्रूप विशेषणों का ही परिणाम है। जिस प्रकार ऊर्णनाभि स्वशरीररूप विशेषणों के द्वारा तन्तुजालरूपी कार्य का उपादान कारण बन कर भी स्वरूप से अविकृत रहता है, उसी प्रकार परमात्मा इस जगत् का उपादान कारण होते हुए भी अविकृत है। विकाराश्रयत्व केवल उनके विशेषण में है। यह बात श्रुति के 'यतो वा इमानि भूतानि जायन्ते' इत्यादि वाक्यों तथा वेदव्यासकृत 'जन्माद्यस्य यतः' सूत्रों पर गोपालानंदस्वामी और मुक्तानंदस्वामीकृत भाष्यों में सुस्पष्ट है। अतः परब्रह्म ही उपादान और उपादेय है, अर्थात् उनका सूक्ष्म चिद्-अचिद्-विशिष्ट रूप उपादान है और स्थूल चिद्-अचिद्-विशिष्ट रूप उपादेय है। अतएव उपादान और उपादेय में एकता है। श्रुति के 'नेह नानास्ति किंचन' (बृ.उप.४-४-१६)। इस वाक्य में जो 'नानात्व' का निषेध किया गया है, उसका अर्थ है कि विशेष्य में कोई भेद नहीं, अर्थात् परब्रह्म से कोई भी विशेषण पृथक् नहीं है। अवस्थान्तरयोग का नाम ही उत्पत्ति है। कोई वस्तु अपूर्व नहीं होती, परन्तु उसकी अवस्था ही अपूर्व होती है। अतः उत्पत्त्याश्रयदव्यस्वरूप की सर्वदा विद्यमानता होने के कारण 'सत्कार्यवाद' ही यथार्थ है। तात्पर्य यह कि परमात्मा ही सर्वविशेषणों का विशेष्य है। जिसे इस सत्य का अनुभवज्ञान होता है उसकी दृष्टि में 'नेह नानास्ति किंचन', 'एकविज्ञानेन सर्व विज्ञातं भवति', 'सर्वं खल्विदं ब्रह्म' का सही अर्थ प्रतीत होता है। इस प्रकार सबसे पृथक् होते हुए भी परब्रह्म-परमात्मा जीच, ईश्वर, माया-प्रकृति और अक्षरब्रह्म से सदा विशिष्ट एकमेवाद्वितीय परम तत्त्व है।

परब्रह्म भगवान् अपनी कृपा एवं संकल्प से जीवों के कल्याण के लिए पृथ्वी पर प्रकट होते हैं। वे ही भगवान् रामकृष्णादिक रूप से स्वेच्छया जीवों के कल्याण के लिए युग-युग में प्रकट होते हैं, परन्तु वे मनुष्यतुल्य नहीं, किन्तु अक्षरधामाधिपति हैं, दिव्य हैं। रामकृष्णादिक अवतार न तो प्राकृत हैं, न परब्रह्म के अंश हैं। अवतारमात्र परब्रह्म-पुरुषोत्तम के कार्य निमित्त यथायोग्य अनुप्रवेश से, अपने संकल्पविशेष से होते हैं। जब परब्रह्म-परमात्मा पुरुष (महापुरुष) रूप से बैराजपुरुष में आकर विराजमान होते हैं तब वह अवतार कहलाता है। परब्रह्म भगवान अपनी मूर्ति को जहाँ जितनी दिखानी होती है वहाँ उतनी अपनी इच्छा से दिखाते हैं, और जहाँ जितना (ऐश्वर्य) प्रकाश करना उचित होता है वहाँ उतना प्रकाश करते हैं। संक्षेप में, श्रीमद्भागवत सूचित अंशावतार, आवेशावतार, कलावतार इत्यादि प्रकार के सभी अवतार बैराजपुरुष में से परब्रह्म-पुरुषोत्तम भगवान् के तत्-तत् कालावधि

श्रीस्वामिनारायण-विशिष्टाद्वैतवाद

२८३ के लिए, तत्-तत् प्रकार की अन्तर्यामी शक्ति द्वारा अनुप्रवेश से होते हैं। वह परब्रह्म का स्वरूप सदा द्विभुज, द्विचरणयुक्त, मनुष्याकृति और दिव्य है, फिर भी अपनी इच्छा से कभी-कभी चतुर्भुज, अष्टभुज, अनंतभुजयुक्त स्वरूप दिखाते हैं तथा मत्स्य, कच्छप, बाराह आदि रूपों में भासमान होते हैं। इस प्रकार जहाँ जिस प्रकार का रूप उपयुक्त होता है वहाँ वैसा रूप स्वेच्छा से प्रकाशित करते हैं, परन्तु स्वयं तो सदा एकरूप से ही विराजमान हैं। ___ इसके अतिरिक्त सर्वावतारी परब्रह्म स्वयं स्वेच्छा एवं करुणा-कृपा विवश जीवों का आत्यंतिक कल्याण करने के लिए कैसे प्रकट होते हैं, वह बताते हुए श्री स्वामिनारायण कहते हैं : "अक्षरातीत तथा मन-वाणी से परे और अगोचर रहने वाले परब्रह्म-भगवान स्वयं कृपा करके ऐसा संकल्प करते हैं कि 'मृत्युलोक के सभी ज्ञानी-अज्ञानी मनुष्य मुझे देखें, इसीलिए सत्यसंकल्प वाले परब्रह्म-भगवान् अपने कृपाप्रसाद से मृत्युलोक के समस्त मनुष्य देख सकें वैसा अपना दर्शनीय स्वरूप धारण करते हैं।" अपना अनवधिकातिशय ऐश्वर्य, समर्थता, तेज इत्यादि तिरोहित करके मनुष्य जैसा होकर कार्य करते हैं। किन्तु परमधाम में सदा स्थित परब्रह्म की मूर्ति जैसी दिव्य हे वैसी ही इहलोक अवतरित मनुष्यरूप मूर्ति भी दिव्य है, निर्गुण है, असंगी है, प्रकृति-माया से निर्लिप्त है। इस सर्वावतारी की विशेषता यह है कि : 'परब्रह्म-पुरुषोत्तम भगवान् अपने अक्षरधाम में नित्य रहते हुए भी स्वेच्छा से अनंतकोटि ब्रह्माण्डों में अपने भक्तों के लिए अनंत (असंख्य) रूप से दिखाई देते हैं।" (वच.लो.४)। अतः परब्रह्म सर्वावतारी भगवान् बिना माया-प्रकृति से संबंध लगाये, स्वसंकल्प से स्वस्वातंत्र्य से जहाँ भी, जब भी, जैसे भी उपस्थित होना चाहते हैं, हो जाते हैं।

इस चर्चा के अनुसंधान में सांप्रदायिक मान्यता को लोकसमक्ष रखते हुए श्री कृष्णवल्लभाचार्य जी लिखते हैं:

"जीवेशब्रह्ममुक्ताद्यगणित चिदचिद्व्याप्त सर्वावतारि श्रीस्वामिनारायणभगवति वै मुख्यतात्पर्यम् ।” (शिक्षापत्रीकिरणावलीभाष्यः मंगलश्लोक) तथा श्रीअचिन्त्यानंदवर्णी लिखते हैं

“यद्रोमविवरे लीना अंडानां कोटयः पृथक् ।

तदक्षरं गुणातीतं गुणानन्दं नमाम्यहम्।।" तात्पर्य यह है कि इस संप्रदाय के आद्य संस्थापक श्री सहजानंद स्वामी (भगवान् स्वामिनारायण) को परम इष्टदेव के रूप में-अर्थात् सर्वावतारी पूर्ण पुरुषोत्तम (परब्रह्म) के रूप में; और उनके परमहंस शिष्यों में से प्रमुख शिष्य परम आदर्श संत-भक्त गुणानंद स्वामी को अनादि अक्षरब्रह्म के मूर्तिमंत स्वरूप के रूप में स्वीकार किया गया है। अतः इस संप्रदाय में भी अन्य वैष्णव संप्रदायों की तरह 'भक्तसहित भगवान्' की भक्ति का विधान है। इसी से इस 'स्वामिनारायण संप्रदाय' की गुरुपरंपरा वाली शाखा 'अक्षरपुरुषोत्तम संप्रदाय' नाम से भी प्रचलित है।

२८४

वेदान्त-खण्ड भगवान् स्वामिनारायण इस पृथ्वी से अन्तर्ध्यान होने के पश्चात् उन्होंने अपनी ज्योति का प्रकटन (अर्थात् अपने स्वरूप का प्राकट्य) अपने शिष्य अक्षरब्रह्म के मूर्तिमंत स्वरूप गुणानंदजी में निवसन कर आपूरित किया। उनके बाद में उत्तरोत्तर परम ऐकांतिक ब्रह्मस्वरूप संत (सद्गुरु) के द्वारा उनका प्राकट्य आज भी विद्यमान गुरु प्रमुख स्वामीजी में जारी है, ऐसी मान्यता है।

#### १२. गुरुलक्षण
'श्रीहरिदिग्विजय' ग्रंथ में पंडित नित्यानंद स्वामी लिखते हैं: "गुरु का असामान्य लक्षण है ब्रह्मनिष्ठा; और शिष्य का असामान्य लक्षण है मुमुक्षुता।" क्षोत्रिय और ब्रह्मनिष्ठ संत ही गुरु करने लायक हैं। गुरु "शाब्दे परे च निष्णातः" अर्थात् शास्त्र के सच्चे अर्थ के जानने वाले उच्च नैतिक-आध्यात्मिक स्थिति वाले गुरु से ही सच्चा ज्ञान प्राप्त होता है। ऐसे सद्गुरु-संतपुरुष के लक्षणों के उपलक्ष्य में श्री स्वामिनारायण कहते हैं :

"-सर्वदा कृष्णसंबंद्धयक्रियास्वेव रता हि ते।। बास्यांतः करणानां याः क्रियाः स्युस्तासु सर्वदा।

। तद्वशा न भवेयुश्च कुर्युस्तास्त्वात्मनो वशे। अहिंसा ब्रह्मचर्यादीन् पालयेयुर्यमान् दृढम्।। ब्रह्मीभूता अपि दृढं भजेयुः कृष्णमादरात्।। एवंविधाः कृष्णभक्ता ये स्युः कृष्णकचेतसः। त एव हरिवत्प्रीत्या मान्याः पूज्याश्च सादरम्।। नैतेऽन्यमनुजैः तुल्या न च देवैः समा अपि। यतस्तेष्वीदृशी नास्ति क्रियाऽतस्तद्विलक्षणाः।। ईदृशाः पुरुषाः सेव्याः पुरुषैस्तु मुमुक्षुभिः । ईदृश्यो योषितः सेव्या योषिद्भिश्च मुमुक्षुभिः।।

(ह.वा.सु.सिं. २४६।४-६, ग.अं. २६) तात्पर्य यह है कि, जो गुरु-संतपुरुष इन्द्रियाँ, अंतःकरण आदि जो माया के गुण हैं उनकी क्रियाओं को दबाकर (स्व-वशकर) आचरण करें, परंतु उनकी क्रियाओं से स्वयं दबे नहीं, और केवल भगवान् संबंधी क्रियाओं को ही करें और पंचवर्तमान (धर्माचरण) में दृढ़ रहें और स्वयं को ब्रह्मरूप मानकर पुरुषोत्तम भगवान् की उपासना करें,-ऐसे संत-सद्गुरु हैं, उन्हें मनुष्य-सा न जानो, और देवता-सा भी न जानो, क्योंकि ऐसी क्रिया देवता या मनुष्य से नहीं हो पाती। अतः ऐसे संत मनुष्य रूप में होते हुए भी भगवान की तरह सेव्य हैं। इसलिए जिन्हें मोक्ष पाना है ऐसे जो मुमुक्षु हैं उन्हें ऐसे संत-सद्गुरु की सेवा करनी चाहिए" क्योंकि ऐसे "सत्पुरुष में दृढ़ प्रीति ही आत्मदर्शन का साधन है-और परमेश्वर

२६५

श्रीस्वामिनारायण-विशिष्टाद्वैतवाद का साक्षात् दर्शन पाने का भी यही साधन है" (वच. वर-११)। अतः धर्म, ज्ञान, वैराग्य तथा माहात्म्य ज्ञानयुक्त भक्ति जिनमें अतिकृष्ट गुण के रूप में है, जो ब्रह्मस्वरूप है, फिर भी सदा-साकार परब्रह्म-पुरुषोत्तम भगवान् की सेवा-भक्ति में रत है, ऐसे परम ऐकांतिक-परम भागवत संत-सद्गुरु के शरण और सत्संग से ही मुमुक्षु आत्यंतिकी मुक्ति पा सकता है। जो मुमुक्षु गुरु की संगति में परम आदर्श भक्त अक्षरब्रह्म तुल्य होता है, वही मोक्ष पाकर परमधाम (अक्षरधाम) में परब्रह्म-पुरुषोत्तम की नित्य सेवा में स्थान पाता है।

#### १३. ऐकांतिक धर्म/ऐकांतिकी भक्ति
कि अपने-अपने धर्मों के पालन के संबंध में अचल निष्ठा, आत्मनिष्ठा की अतिशय दृढ़ता, एकमात्र भगवान् के सिवा अन्य समस्त पदार्थों के प्रति अरुचि और भगवान में उनके माहात्म्यज्ञानसहित निष्काम भक्ति-इन चारों साधनों के समन्वय से बनता है ऐकांतिक धर्म। इसी धर्म को 'भागवत धर्म' भी कहते हैं। वास्तव में यह धर्म और भक्ति दो अलग बातें नहीं, बल्कि इसका एक ही प्रकार है। ऐकांतिक धर्म के अंतर्गत चार साधनों का स्वरूप इस प्रकार है- धर्म माने श्रुति-स्मृति प्रतिपादित सदाचार। इस सदाचार के सारभूत सभी नीति-नियम 'शिक्षापत्री' में दिये गए हैं। उसका यथार्थ पालन ही धर्म है। ज्ञान माने जीव, ईश्वर, माया-प्रकृति, अक्षर-ब्रह्म, परब्रह्म-पुरुषोत्तम तथा बंध, मोक्ष ओर जिनके द्वारा भगवान् स्वयं प्रकट हैं ऐसे सत्पुरुष का स्वरूप यथार्थ रूप से जानना। वैराग्य माने परमेश्वर के अतिरिक्त सभी पदार्थों में अप्रीति एवं अनासक्ति। देह तथा मायिक पदार्थों से भिन्न अपने आत्मा को मानकर रहना ही वैराग्य है। भक्ति माने परमेश्वर में माहात्य ज्ञानपूर्वक अतिशय उत्कट स्नेह । ऐसा स्नेह, आत्मा रूप होकर परमेश्वर में करना जरूरी है। अर्थात् भक्ति माने स्नेह; किन्तु ऐसा स्नेह जिनमें तैलधारावत् परमेश्वर की अखंड स्मृति रहती हो तथा परमेश्वर को छोड़कर अन्य किसी भी चीज का संकल्प भी न होता हो।

मुक्ति, भक्ति से ही है। यहाँ 'भक्ति' शब्द से 'ऐकांतिकी भक्ति' -यह अर्थ लेना है क्योंकि "आत्मनिष्ठा (ज्ञान), वैराग्य और धर्म तो भगवान की भक्ति के सहायरूप उपकरण हैं। परन्तु भगवान की भक्ति के बिना केवल वैराग्य, आत्मनिष्ठा (ज्ञान) तथा धर्म--जीव को माया से तारने के साधन नहीं है--और यदि धर्म, आत्मनिष्ठा (ज्ञान) और वैराग्य अतिशय न हों और केवल भगवान् की भक्ति हो तो भी उस जीव का कल्याण होता है और वह माया से तर जाता है। इसलिए धर्मादि की तुलना में भक्ति विशिष्ट है, फिर भी धर्मादि अंगों की सहायता हो तो उससे भक्ति में कोई विघ्न नहीं आता-इसीलिए धर्मादि अंगों सहित (ऐकांतिकी) भक्ति करनी चाहिए" (म.३२) । पुनः धर्म, ज्ञान, वैराग्य और माहात्म्यज्ञानयुक्त भक्ति के साधनचतुष्टययुक्त ऐकांतिक धर्म (ऐकांतिकी भक्ति) के उपदेशक भगवान स्वामिनारायण ने भगवद्गीता में उपदिष्ट चारों मार्गों का प्रतिपादन किया है। नीति, सदाचार पर आधारित नित्य कर्म, नैमित्तिक कर्म, विशेष धर्म-स्वधर्म इत्यादि धर्मों द्वारा कर्म-मार्ग का प्रतिपादन किया है। आत्मनिष्ठा याने पाँच भेद और ब्रह्म-परब्रह्म के सदा साकार स्वरूप

२८६

वेदान्त-खण्ड के यथार्थज्ञान द्वारा ज्ञानमार्ग का प्रतिपादन किया गया है। सद्-असद् के ज्ञान में से परिणमित होते वैराग्य का प्रतिपादन कर त्याग और अनासक्ति की भावना का पोषण किया है जिससे कर्मबंधन नहीं होता। फल की आशा प्रधान नहीं हो जाती और सभी काम परमेश्वर की आज्ञा मानकर परमेश्वर को चरम लक्ष्य में रखकर होते हैं। जिससे प्रवृत्ति करने पर भी निवृत्ति और नैष्कर्म्य की सिद्धि होती है। इस प्रकार वैराग्य द्वारा अनासक्ति मार्ग का और योगमार्ग का प्रतिपादन किया गया है। जबकि माहात्म्यज्ञानयुक्त भक्ति से ब्रह्मरूप हो, परमेश्वर में प्रीति हो जाती है। सभी वृत्तियों, प्रवृत्तियों और पदार्थों को परमेश्वर के चरणों में रख देने से आत्म निवेदन होता है, उसकी सभी कियाएं निर्गुण होती हैं। परमेश्वर में लीनता (स्नेहैक्य) होती है। परमेश्वर वरेण्य होता है। इस प्रकार भक्तिमार्ग

का प्रतिपादन किया है।

#### १४. भक्ति और मुक्ति
धर्म, ज्ञान, वैराग्य और माहात्म्यज्ञानयुक्त भक्ति-इन चारों का विकास साधक के जीवन में आवश्यक है। ऐसी ऐकांतिकी भक्ति ही मोक्ष अर्थात् परमपद का हेतु है। ऐकांतिकी भक्ति में पतिव्रता स्त्री के समान अनन्यनिष्ठा और परम निरभिमानता का द्योतक-दासत्व अन्तर्भूत है। ऐकांतिकी भक्ति में परमात्मा के प्रकट स्वरूप की उपासना-भक्ति का निर्देश है।

जो मुमुक्षुजन प्रकट ब्रह्मस्वरूप सद्गुरु से ज्ञानप्राप्ति और अध्यात्म-साधना करते हैं, वे ही मोक्ष के मार्ग पर पूरी तरह आगे बढ़कर परमपद प्राप्त कर सकते है।

"निजात्मानं ब्रह्मरूपं देहत्रयविलक्षणम्। विभाव्य तेन कर्तव्या भक्तिः कृष्णस्य सर्वदा।।"

-शिक्षा. ११६

क्योंकि जो मुमुक्षुजन तीन गुण, तीन अवस्था और तीन देह से अपनी आत्मा को विलक्षण जानकर, अक्षरब्रह्म के साकार स्वरूप के साथ अपनी आत्मा की एकता को प्राप्त कर परब्रह्म के सदा साकार स्वरूप की भक्ति करता है वही जीवन-मुक्त होता है, और वही परमपद जो मोक्ष है उसे प्राप्त करता है और वही परमधाम में (अक्षर धाम में) परब्रह्म परमात्मा की नित्य सेवा में स्थान प्राप्त करता है (शिक्षा ११६, १२१ तथा वच. लो.७ और म.३०)।

भगवान् कृपासाध्य है। भक्त का अविरत प्रयत्न और अतिदृढ़ भक्ति देखकर स्वयं ही उसके अधीन हो जाता है (प्र. ६)। उस पर अपना कृपा-प्रसाद बरसाता है और उस मुमुक्षु के दोषों-विकारों, अज्ञान और कारण शरीर की वासनाओं को अपने संकल्प मात्र

श्रीस्वामिनारायण-विशिष्टाद्वैतवाद

२८७ से दूर कर उसे मोक्ष प्रदान करता है, "इसलिए अति सच्चे भाव से जो सत्संग करता है उसमें किसी प्रकार का दोष हृदय में नहीं रहता और देह होते हुए भी ब्रह्मरूप हो जाता है" (सा-६) और इस प्रकार जो भगवान् के चरणारविन्द में अपने मन को रखता है वह मरने के बाद ही भगवान् के धाम में जायेगा ऐसा नहीं है। वह तो देह के होते हुए भी भगवान् के धाम को प्राप्त हो रहा है" (ग.अं-७)। इसलिए "जो अपनी जीवात्मा को स्थूल-सूक्ष्म और कारण- इन तीन शरीरों से पृथक् मानता है और उसमें अखंड (सदैव) भगवान् विराजमान हैं यों समझता है उससे भगवान अथवा भगवान् का धाम तो अणुमात्र भी दूर नहीं होता (सा-१०)। यह है जीवन्मुक्ति का आदर्श। यह है जीवन्मुक्ति की स्थिति; यह है अविद्या कारण-शरीर-वासनामय लिंगदेह से मुक्ति। जीवन्मुक्ति याने अविद्या और जन्म-मरण के चक्र से निवृत्ति और भगवान् के सान्निध्य और सुख की अहिर्निश अनुभूति । ऐसा जीवन्मुक्त, जब देह-त्याग के पश्चात् भगवान् के धाम में जाता है तब उसे भगवान् की इच्छा-कृपा से ब्रह्मरूप देह (दिव्य-तेजोमय-परमात्मा-समाकार-भागवतीतनु) प्राप्त होता है (वच.प्र.१, म-६६)। भगवान् के परम अक्षरधाम में परब्रह्म भगवान्, अक्षरब्रह्म, अक्षरमुक्त और नित्यपार्षदों का आकार भगवान् के समान ही है, सत्य है, दिव्य है, अतिशय प्रकाशयुक्त है, पुरुष के समान ही द्विभुज है और सच्चिदानंदरूप है फिर भी मुक्त और पार्षद पुरुष हैं, जबकि भगवान्, पुरुषोत्तम है और वह सबसे श्रेष्ठ है और सबका उपास्य है और सबका स्वामी है (ग.अ.३७, ३८)। धाम में अक्षरब्रह्म और सभी मुक्त, दास्यभाव से परब्रह्म की नित्य-निरन्तर ध्यान-भक्ति में रत रहते हैं।

#### १५. शरणागति
इस संप्रदाय में शरणागति की महत्ता है, परन्तु शरणागति ग्रहण करने के पश्चात् स्वयं कुछ नहीं करना होता और सब कुछ परमात्मा कर लेंगे-यह स्वीकार नहीं किया गया है। सद्गुरु के माध्यम से परमात्मा की शरणागति स्वीकार करने के बाद, संप्रदाय में सम्मिलित हो, अध्यात्ममार्ग ग्रहण करने वाले मुमुक्षुजनों की सभी पाप, भय, दोष, त्रास इत्यादि से रक्षा परमात्मा करता है परन्तु शरणागत को परमेश्वर की रुचि, रहस्य, अभिप्राय

और आज्ञानुसार कर्म, परमात्मा की मोक्षदायिनी कृपा को प्राप्त करने के लिए करने ही पड़ते हैं। ऐसे शरणागत पर परमात्मा वरेण्य होकर, अपनी कृपा-अनुग्रह द्वारा मुक्ति प्रदान करता है, अपने धाम में, अपनी सेवा में नित्य आवास प्रदान करता है। यह सत्य है कि परमात्मा यदि स्वयं ही अतिकृपा-करुणा से प्रसन्न हो किसी प्रपन्न को सीधे ही (साधनामार्ग से गुजरे बिना भी) परमपद प्रदान करना चाहे तो प्रदान कर सकता है, और प्रदान करता भी है। यह बात परमात्मा की कृपा-करुणा का आधिक्य सूचित करती है, न कि प्रपन्न का सीधे ही परमपद पाने का अधिकार। अपने आश्रित भक्तजनों को अंतकाल में स्वधाम ले जाने के लिए भगवान् स्वयं ही दिव्यदेह में मुक्तों-पार्षदों के साथ आते हैं। ऐसा है परमात्मा का वरदान।२८E

वेदान्त-खण्ड
#### १६. संप्रदायविषयक अन्य जानकारी
इस संप्रदाय में आचार-शुद्धि, विचार-शुद्धि, चरित्र-शुद्धि तथा आध्यात्मिक जीवन शुद्धि पर अधिक जोर दिया गया है। सत्य, अहिंसा और ब्रह्मचर्य को मानव-धर्म की आधारशिला माना गया है। मद्यनिषेध, मांसभक्षण-निषेध, स्तेनकर्म (चोरी)-निषेध, व्यभिचार निषेध और स्वधर्म पालन-इन पाँच व्रतों को सभी आश्रित-मुमुक्षुओं के लिए धार्मिक जीवन के आवश्यक अंगभूत व्रत माना गया है। तदुपरांत विश्वासघात, ताडन, हिंसा, कुत्सा, दोषारोपण, परस्त्रीसंग, नास्तिक के मुख से कथा-श्रवण, देवनिंदा,

आत्मश्लाघा, अश्लील भाषाप्रयोग, आत्महत्या, कुसंग इत्यादि का त्याग अनिवार्य है। पूर्तकर्म, दान, विद्वान्, गुरु, देव, ब्राह्मण, साधु, माता-पिता, गुरुजन, पतिव्रता, राजा (राज्याधिकारी), अतिथि, देवमंदिर, धर्मकार्य, विद्याभ्यास, विद्यादान आदि के प्रति आदरभावयुक्त कर्तव्यपालन आवश्यक माना गया है। 'शिक्षापत्री' नामक नित्यपाठ के ग्रंथ में इन सभी नियमों का सुस्पष्ट विवरण दिया गया है। स्त्रियों एवं पुरुषों को अपने सहजीवन में विवेक, मर्यादा और कर्तव्य से कभी चूकना नहीं चाहिए। ये नियम संप्रदाय के आश्रित सभी जनों पर लागू होते है। परंतु संसार त्याग कर मानवसेवा, धर्मोपदेश और अध्यात्म-साधना का उच्चतर मार्ग ग्रहण करने वाले साधु-ब्रह्मचारी-पार्षदों के लिए पाँच विशेष वर्तमान (नियम) का विधान आवश्यक है। ये वर्तमान है :- निःस्नेह, निःस्वाद, निर्लोभ, निष्काम और निर्मान । इन पाँच विशेष नियमों को पालकर उनकी सिद्धि करना साधु-संतों के लिए अत्यंत आवश्यक है। इसी से त्यागी-संन्यासीवर्ग (साधु-पार्षद) के लिए द्रव्यसंपत्ति का सर्वथा त्याग, अष्टप्रकार से स्त्री-प्रसंग का त्याग, निःस्वादिता के लिए परोसी गई सर्वखाद्यसामग्री एक साथ मिलाकर, एक अंजलि भर जल डालकर लकड़ी के पात्र में भोजन करना, केवल ग्यारह वस्त्रों और धर्मग्रंथों के सिवाय सभी वस्तुओं का अपरिग्रह, मान-अहंकार त्याग कर निम्न सेवा करना, अपने पूर्वाश्रम के कुटुंबीजनों और जन्मस्थान का संपर्क छोड़ देना, ग्राम्यवार्ताओं और जागतिक मामलों में से वृत्ति पीछे खींच लेना,--ऐसी विशेष आज्ञाएँ दी गई हैं, जिसका अनुपालन आज भी इस संप्रदाय के साधुओं की जीवनशैली में देखने को मिलता है। इस संप्रदाय के त्यागी-संन्यासी एवं गृहस्थ सभी आश्रित कंठी गले में द्विसूत्रीय छोटे दाने की तुलसी की माला धारण करते हैं। आश्रितों में पुरुषवर्ग माथे पर चंदन का पीला ऊर्ध्वपुंड्र तिलक तथा उसके मध्य में कुंकुम का गोल टीका लगाते हैं। वे सभी प्याज-लहसुन रहित भोज्य लेने वाले शुद्ध शाकाहारी हैं। नित्यकर्म, नैमित्तिककर्म और स्वधर्म के प्रति जागरूकता तथा विचार, उच्चार, आचार और हृदय की पवित्रता का उपदेश 'शिक्षापत्री' नामक नित्यपाठ के ग्रंथ में दिया है। इसी से सत्त्वशुद्धि होती है, अधिकारित्व प्राप्त होता है, अध्यात्मदर्शन के लिए पात्रता विकसित होती है। ऐसे धर्मपालक सभी शरणागत भक्तों के योगक्षेम का वहन भगवान स्वयं करते हैं। उनके अन्न-वस्त्रादि की जिम्मेदारी भगवान उठाते

श्रीस्वामिनारायण-विशिष्टाद्वैतवाद

२८६ मन को सदैव परमेश्वरोन्मुख प्रवृत्तियों में जोड़े रखने के लिए पांचरात्र आगमों और भागवतादि पुराणों द्वारा प्रतिपादित भक्ति की परिपुष्टिकारी प्रवृत्तियों को निर्गुण भक्तिरूप आवश्यक माना गया है। संगीत और कीर्तन भक्ति को परमेश्वर की प्रसन्नता के साधनरूप उपकरण के रूप में विकसित किया गया है। चित्रकला, शिल्प, स्थापत्य और मंदिरनिर्माण की प्रवृत्तियाँ भी इसी आशय से अपनायी गयी हैं। परमेश्वर की धातु-पाषाण-काष्ट की प्रतिष्ठित प्रतिमाएँ साक्षात् परमेश्वर ही का प्रकट अर्चास्वरूप है-ऐसी श्रद्धायुक्त धारणा से उन प्रतिमाओं का वस्त्र, आभूषण, पुष्पहार, नैवेद्य, आरती, पूजा, प्रार्थना, स्तुति, दंडवत्-प्रणाम इत्यादि सेवा-परिचर्यायुक्त पूजाविधि बड़ी महिमा से की जाती है। प्रभु की प्रसन्नता के लिए एकादशी-उपवास, तप, देहदमन, इत्यादि व्रत; तथा हिंडोल, फूलदोल, होली, जलयात्रा, स्थयात्रा, अन्नकूट, दीपावली इत्यादि उत्सव मनाना तथा महाशिवरात्रि, गणेश चतुर्थी, हनुमान् जयंती, रामनवमी, हरि जयंती, जन्माष्टमी इत्यादि जन्मोत्सव मनाना, वगैरह सेवा-विधियों को प्रमु-प्रीति एवं प्रभु-प्रसन्नता के भक्तिप्रकारों के रूप में अपनाया गया है। नव-आगंतुक के लिए विधिपूर्वक परमेश्वर की शरण ग्रहण करके, सद्गुरु-संतपुरुष से प्रभुमंत्र पाकर, वर्तमान दीक्षा धारण कर संप्रदाय में सम्मिलित होने की विधि आवश्यक है। संसार-त्याग कर साधु (संत) आश्रम में प्रवेश करने के लिए सद्गुरु-संतपुरुष द्वारा भगवती दीक्षा ग्रहण करने की विशिष्ट विधि है। चारों वर्गों के हिन्दू-अहिन्दू, ज्ञाति-जाति, वर्ग या देश का भेदभाव रखे बिना सभी मुमुक्षुओं को इस संप्रदाय में आश्रित के रूप में स्वीकार किया जाता है। उन्हें साप्रदायिक चिह्न जैसे कि तिलक, कंठी-धारण और ज्ञान-भक्ति का पूर्ण अधिकार मिलता है। पूजा, माला, स्तोत्र, ध्यान, प्रदक्षिणा, शास्त्रपठन, संगीतमय कीर्तन भक्ति, पंयकाल मानसी पूजा एवं उपदेश-कथामृत श्रवण को नित्य नियम में समाया गया है। परमेश्वर को लक्ष्य में रखकर उसके लिए सेवा के रूप में देवमंदिर की सेवा, सफाई, फुलवारी-बगीचा करना, भोजन, पकवान, नैवेद्य तैयार करना, भक्तजनों का आदर-सत्कार करना, इत्यादि को भक्तिरूप क्रिया मानी है।

#### वर्तमान स्थिति
इस संप्रदाय के दो मुख्य पंथ (शाखाएँ) हैं। 'गादीपति आचार्य वाली शाखा' जिसे 'पुराना स्वामिनारायण संप्रदाय' के नाम से अधिकतर लोग पहचानते हैं। दूसरी शाखा है "अक्षरपुरुषोत्तम स्वामिनारायण संप्रदाय' जिसे 'नयी स्वामिनारायण शाखा' भी कहते हैं। पुरानी शाखा में केवल भगवान् की अर्थात् भगवान् स्वामिनारायण की उपासना अन्य अवतारों के साथ की जाती है तथा मंदिरों में भी उसी प्रकार मूर्तियाँ मुख्य गर्भगृह में दिखाई देती हैं। नयी शाखा में भक्त एवं भगवान् अर्थात् अक्षर स्वरूप गुणातीतानंद जी और पुरुषोत्तम स्वरूप श्री स्वामिनारायण जी की उपासना की जाती है। पुरानी शाखा की अपेक्षा नयी शाखा कड़े धर्मपालन पर अधिक जोर देती है। वैसे ही परंपरा-संरक्षण तथा संप्रदाय के प्रचार और प्रसार के बारे में नयी शाखा अधिक जागृत और प्रवृत्त है। पुरानी शाखा

२६०

वेदान्त-खण्ड में अहमदाबाद गादी के विद्यमान आचार्य नरेन्द्र प्रसाद जी हैं तथा वरताल गादी के विद्यमान आचार्य तेजेन्द्र प्रसाद जी हैं। नयी शाखा गुरु-परंपरावादी है। उसके विद्यमान गुरु प्रकट ब्रह्मस्वरूप प्रमुख स्वामी नारायणस्वरूप दास जी हैं। अहमदाबाद और वरताल पुरानी शाखा के मुख्य केन्द्र हैं, जबकि बोचासण और अहमदाबाद नयी शाखा के मुख्य केन्द्र हैं।

इस संप्रदाय के मुख्य तीर्थ क्षेत्र-मंदिर छपीया (यू.पी. अयोध्या के नजदीक) तथा गुजरात में गढ़डा-स्वामीना, अहमदाबाद, भादरा-गुणातीत नगर, वरताल, धोलेरा, कच्छ-भूज, जूनागढ़, गोंडल, बौचासण, अटलादरा-बड़ोदरा, सारंगपुर, और सूरत हैं। इसके अलावा विदेशों में अफ्रीका के नैरोबी,मोम्बासा, म्बॉन्जा, दारेसलाम, जहोनिसबर्ग में, यूरोप के लिस्बन, पेरिस, लंदन, लेस्टर, बरमिंगहम, प्रेस्टन, आस्टन-यू-लाईन और बेलिंगबरों में, अमेरीका के न्यूयोर्क, लोस ऐन्जीलस, शिकागो, व्यूस्टन डलास, न्यूजर्सी, फेजेनो, सेन्ट होने और अटलान्टा में, : केनडा के टोरान्टो में वेस्टइन्डोज के ट्रिनीडाड में; आस्ट्रेलिया के स्वानसे में; अरबस्तान के दुबई में बड़े मंदिरों के साथ इस संप्रदाय की शाखाएँ कार्यशील

श्रीकण्ठप्रणीत ब्रह्मसूत्रशैवभाष्य का दर्शन द्वितीय : शिव विशिष्टाद्वैत मत (शाम्भव दर्शन)

ॐगाया यशामा

## शैव मत
प्रथम अध्याय

### श्रीकण्ठ प्रणीत ब्रह्मसूत्रशैवभाष्य का दर्शन

#### १. श्रीकण्ठभाष्य का परिचय
लोकानुग्रह की कामना से परम कारुणिक भगवान् बादरायण ने परम पुरुषार्थरूप मोक्ष की प्राप्ति में उपायभूत ब्रह्मसूत्र या वेदान्तसूत्र की रचना की। इन सूत्रों के अभिप्राय को प्रकट करने हेतु महर्षियों द्वारा अनेक वृत्ति या भाष्यग्रन्थ रचे गये। इनमें से श्रीकण्ठाचार्यकृत भाष्य, जो शैवाद्वैत का प्रतिपादन करता है, अत्यन्त महत्त्वपूर्ण है। व्रजवल्लभ द्विवेदी मानते हैं कि श्रीकण्ठ के भाष्य में विशिष्टाद्वैतवाद का प्रतिपादन है। देखिए, डा. चन्द्रशेखर शर्मा हिरेमठ की सिद्धान्त शिखामणि समीक्षा पर उनकी सम्मति। वहीं पृ. १६। श्रीकण्ठ ने अपने भाष्य में शांकर वेदान्त का खंडन भी किया है। किन्तु अप्पय दीक्षित ने श्रीकण्ठभाष्य का तात्पर्य शिवाद्वैत ही बताया है। (सं.) इस भाष्य पर शताधिक ग्रन्थों के प्रणेता पूर्वोत्तर उभयमीमांसा के अप्पय दीक्षितेन्द्र द्वारा प्रणीत शिवार्कमणिदीपिका नाम से प्रसिद्ध एक विस्तृत व्याख्या समुपलब्ध है।

श्रीकण्ठाचार्य काश्मीरक भट्टोत्पलदेव (नवम शताब्दी) की ईश्वर प्रत्यभिज्ञाकारिका के "चिदात्मैव हि देवोऽन्तः स्थितमिच्छावशाद् बहिः। योगीव निरुपादानमर्थजातं प्रकाशयेत्" (११५५७), इस श्लोक को अपने भाष्य में उद्धृत करते हैं। इससे श्रीकण्ठाचार्य भट्टोत्पल के परवर्ती हुए थे, यह स्पष्ट सिद्ध होता है। श्रीकण्ट और रामानुज दोनों समसामयिक थे या आगे पीछे हुए थे, इसका निश्चय सूक्ष्म परीक्षण सापेक्ष है। __ प्रस्तुत भाष्यकार श्रीकण्ठाचार्य ने ग्रन्थ के आदि में प्रथम मङ्गल श्लोक लिखा है-.

ITI "ऑनमोऽहंपदार्थाय लोकानां सिद्धिहेतवे।

सच्चिदानन्दरूपाय शिवाय परमात्मने ।।" यहाँ "अहम्' पद का मुख्य अर्थ है "शिव"। वह सबकी अन्तरात्मा है। शिव सच्चिदानन्द रूप है। सत् इसलिये कि वह आदि-मध्य-अन्त से विहीन है। इस तरह वह सदैव चिदानन्दरूप से विराजमान रहता है, अपनी चिदानन्दरूपता का परित्याग कभी नहीं करता। श्लोक में उल्लिखित चार विशेषणों से शिव के विशेषण बताये गये हैं। ॐ रूप, अहं भावास्पदरूप, लोकसिद्धिहेतुरूप और सच्चिदानन्दरूप। इन्हीं चारों रूपों का निरूपण क्रमशः चारों अध्यायों में हुआ है, आचार्य ने इसे प्रथम मङ्गल श्लोक से सूचित कर दिया है।

२६२

वेदान्त-खण्ड "ओम्" पद से प्रथम समन्वयाध्याय अभिप्रेत है। ''अहं पदार्थाय'' इस विशेषण से अविरोध नामक द्वितीयाध्याय का अर्थ दिखाया गया है। "लोकानां सिद्धिहेतवे" इससे मुक्ति का साधन बताकर तीसरा साधनाध्याय प्रदर्शित हुआ है। "सच्चिदानन्दरूपाय" इस विशेषण से चतुर्थ कैवल्याथ्याय सूचित हुआ है।

द्वितीय एवं तृतीय श्लोकों से शिव को नित्य निधूतदोष एवं सबल मङ्गल्यगुणनिधि बताया गया है तथा चिदचिन्मय समस्त प्रपञ्च को शिव का शेष (अमग या विशेषण) कहा गया है।

#### २. श्रीकण्ठभाष्य के प्रमुख सिद्धान्त
सर्वप्रथम जिज्ञासाधिकरण में यह शंका उठायी गयी है कि इस वेदान्त-विचार-शास्त्र का आरम्भ नहीं करना चाहिए, क्योंकि पूर्वमीमांसाशास्त्र से ही यह गतार्थ हो जाता है और वेदान्त-विचारारम्भ का कोई प्रयोजन भी नहीं है। इस शङ्का का समाधान भाष्यकार "इहोपनिषदीमीमांसा समारभ्यते" इत्यादि द्वारा तथा 'अथातो ब्रह्मजिज्ञासा" इस सूत्र के भाष्य द्वारा करते हैं। "उप-समीपे परब्रह्मणो निषीदन्ति वर्तन्ते इत्युपनिषदो वेदान्ताः” इस व्युत्पत्ति के अनुसार वेदान्त का साक्षात् तात्पर्य परब्रह्म से है न कि कर्मभाग के समान यज्ञादिरूप उसकी आराधना के द्वारा परम्परया तात्पर्य है। अथवा उपनिषद् का अर्थ है- ब्रह्मविद्या, जो संसार के मूल अविद्या का अवसादन करती है। वेदान्त ब्रह्मविद्या का साधन है। अविद्या का उच्छेद कर्म से नहीं हो सकता। इसलिये वेदान्तशास्त्र का आरम्भ करना चाहिये। अविद्या का नाश ही ग्रन्थ का प्रयोजन है। अत: वेदान्त शास्त्र का आरम्भ सप्रयोजन भी है। ब्रह्मविद्या का वाचक “उपनिषत् पद जैसे ब्रह्मविद्या के साधनीभूत वेदान्तवाक्य के अर्थ में है, वैसे ही वह ब्रह्मविद्या के विषयभूत ब्रह्म के अर्थ में भी है। इसीलिये इस शास्त्र को वेदान्तमीमांसा-शास्त्र भी कहा गया है और ब्रह्ममीमांसा-शास्त्र भी। भाष्यकार श्रीकण्ठाचार्य की मान्यता है कि यह मीमांसाशास्त्र वेदान्त वाक्यों का अव्यवधानेन सीधे विचार करता है और व्यवधानेन (परोक्षतः) ब्रह्म का भी विचार करता है। चूँकि धर्मविचारशास्त्र से ब्रह्मविचारशास्त्र गतार्थ नहीं हो सकता इसलिए उससे पृथक् वेदान्तशास्त्र का आरम्भ आवश्यक है। प्रथम सूत्र “अथातो ब्रह्म जिज्ञासा" में सूत्रगत "अथ" शब्द का अर्थ आनन्तर्य है, अधिकार, मङ्गल या पक्षान्तर परिग्रह नहीं। आनन्तर्य अर्थ में भी जिस किसी के अनन्तर ब्रह्म विचार करना चाहिये, यह अभिप्राय नहीं है। किन्तु ब्रह्मविचार के पूर्व जो उपयोगी हो, उसी के अनन्तर ब्रह्मविचार करना चाहिये, न कि जिस किसी के अनन्तर । तो पूर्व में अपेक्षित क्या

श्रीकण्ठप्रणीत ब्रह्मसूत्रशैवभाष्य का दर्शन है? इस प्रश्न का उत्तर भाष्यकार देते हैं कि वह धर्मविचार ही है। उन मत में धर्मविचारशास्त्र और ब्रह्मविचारशास्त्र परस्पर अत्यन्त भिन्न शास्त्र नहीं हैं। किन्तु दोनों एक सम्मिलित शास्त्र हैं जो आराधना के रूप में धर्म का प्रतिपादन करते हैं

और आराध्य के रूप में ब्रह्म का। अर्थात् पूर्वमीमांसा के प्रथम सूत्र 'अथातो धर्मजिज्ञासा' से आरम्भ कर "अनावृत्तिः शब्दात् अनावृत्ति शब्दात्' इस सूत्र पर्यन्त एक ही शास्त्र है, इसीलिये श्रीकण्ठाचार्य ने कहा है- "यावदुत्पद्यते ज्ञानं तावदनुष्ठेयानि कर्माणि।" "विद्यां चाविद्यां च यस्तद्वेदोभयं सह" इत्यादि श्रुति के अनुसार आचार्य श्रीकण्ठ ज्ञानकर्मसमुच्चयवादी हैं। कर्म और ज्ञान दोनों का एक ही फल है मोक्ष । इसलिये धर्मविचार और ब्रह्मविचार में भी पूर्वापर क्रम उचित है। प्रतिमा इस अधिकरण का "परीक्ष्य कर्मचितान् लोकान् .. नास्त्यकृतः कृतेन, तद्विज्ञानार्थ गुरुमेवाभिगच्छेत् समित्पाणिः श्रोत्रियं ब्रह्मनिष्ठम्" इत्यादि वाक्य विषय है। ब्रह्म विचार के योग्य है या नहीं, यह संशय है। प्रयोजन नहीं होने से विचारयोग्य नहीं है - यह पूर्वपक्ष है। क्योंकि अनादिसिद्ध संसार कभी मिट नहीं सकता, इसलिये मुक्ति भी प्रयोजन नहीं है। यहाँ ब्रह्म विचार के योग्य विषय है, क्योंकि वह सन्दिग्ध है और विचार का केवल्यप्राप्ति प्रयोजन भी है यह सिद्धान्त निर्णय है। भगवत्पाद श्रीशङ्कराचार्य के अनुसार भी 'अथातो ब्रह्मजिज्ञासा' में 'अथ' शब्द का अर्थ आनन्तर्य है। किन्तु इसको मङ्गलार्थक भी मानते हैं और नित्यानित्यवस्तुविवेक, इहामुत्रफलभोगविराग, शमदमादिषट्कसम्पत्ति और मुमुक्षुत्व साधनचतुष्टय सम्पत्ति के 'अनन्तर वेदान्तश्रवण होना चाहिए, ऐसा अर्थ करते हैं। अतः शब्द का अर्थ है-चूंकि

वेद ही अग्निहोत्रादिकर्मों का अनित्य फल बताता है तथा ब्रह्मज्ञान का मोक्षरूप परमपुरुषार्थ की प्राप्तिरूप फल बताता है, इसलिये ब्रह्म की जिज्ञासा कर्तव्य है। आचार्य श्रीकण्ठ के मत में वेदाध्ययन के पश्चात् धर्म का विचार किया जा चुका है, इसलिये उसके अनुष्ठान से शुद्ध चित्त हुए व्यक्ति द्वारा निरतिशय निःश्रेयस हेतुभूत ब्रा का भी विचार कर्तव्य है, यह "अतः" शब्द का अर्थ है। ब्रह्म शब्द का अर्थ शङ्कराचार्य के मतानुसार "जन्माद्यस्य यतः" सूत्र में प्रतिपादित लक्षण से लक्षित नित्यशुद्धबुद्धमुक्तस्वभाव सर्वज्ञ सर्वशक्तिमान् सत् है।

आचार्य श्रीकण्ट के मत में ब्रह्म शब्द का अर्थ है- सकलचिदचित् प्रपञ्चाकार परम शक्तिविशिष्ट अद्वितीय वैभव सकल निगमसारसामरस्यनिधानभव-शर्व-शिव पशुपति- परमेश्वर-महादेव-रुद्र-शम्भु प्रभृति पर्यायवाचक शब्दसार प्रकाशित परममहिमाविलास-स्वशेषभूत निखिलचेतनसमुपासनानुगुणसमुदित निजप्रसाद समर्पित पुरुषार्थसार्थ परब्रह्म।

आचार्य श्रीकण्ठ के मत में "ब्रह्मजिज्ञासा" पद का लाक्षणिक अर्थ है- ब्रह्म प्रतिपादक उपनिषत्-शास्त्र (वेदान्तवाक्य) का विचार। शंकराचार्य के भी ब्रह्मजिज्ञासा का अर्थ प्रायः यही है। श्रीकण्ठाचार्य के मत में 'परीक्ष्य लोकान् कर्मचितान् ब्राह्मणो निर्वेदमायन् । तद्विज्ञानार्थ गुरुमेवाभिगच्छेत् श्रोत्रियं ब्रह्मनिष्ठम्' इत्यादि श्रुतिवाक्य इस सूत्र का उत्स है। जबकि शंकराचार्य के मत में सम्पूर्ण वेदान्तवाक्य-विचार इसका उत्स है। दोनों व्याख्यानों में सूक्ष्मभेद यह है कि श्रीकण्ठमत में ब्रह्मविषयक शास्त्रारम्भ समुचित है और शंकराचार्य के मत में साधनचतुष्टय सम्पन्न अधिकारी द्वारा मोक्ष साधनीभूत

ब्रह्मविषयक अपरोक्ष ज्ञान हेतु वेदान्तवाक्य का विचार कर्तव्य है। ३. द्वितीय सूत्र जन्माद्यस्य यतः है। इसका विषय है "यतो वा इमानि भूतानि जायन्ते"

"प्रधानक्षेत्रज्ञपतिर्गुणेशः" इत्यादि वाक्य उक्त श्रुति में जगज्जन्म-स्थिति-लय ब्रह्म का लक्षण नहीं हो सकता है, क्योंकि जन्मादि का सम्बन्ध जगत् से है, ब्रह्मा से नहीं है। कारण, ब्रह्म अजन्मा अविनाशी और अविकारी है। एवं कहीं आनन्द को- जगत्कारण कहा गया है तो कहीं सत् को और कहीं शिव को। फिर यदि उक्त आनन्द को कारणीभूत ब्रह्म का वैकल्पिक स्वरूप मानें तो कारणत्व की व्यवस्था होगी। यदि इनके समुच्चय को ब्रह्म का स्वरूप माने तो असंभव दोष होगा। इस शंका के उत्तर में श्रीकण्ठ का कथन है कि जन्मादि का ब्रह्म से सम्बन्ध न होने पर भी वह ब्रह्म का तटस्थ लक्षण है। अतः जो सर्वज्ञत्व, नित्यतृप्तत्त अनादि बोधत्व, स्वतन्त्रअलुक शक्तित्व, अनन्त शक्तित्व गुणों से युक्त भव, शर्व, ईशान, पशुपति रुद्र, उग्र, भीम एवं महादेव इन आठ नामों का आधार शिव तत्त्व है, वहीं जगत् का कारण ब्रह्म है। एवं भूतमहिमा से सम्पन्न ब्रह्म में उपादान कारणत्व और निमित्तकारणत्व दोनों ही सम्भव है। वृहत्त्व या महत्त्व के कारण वह ब्रह्म शब्द से अभिहित होता है। इस प्रकार श्रीकण्ट के मतानुसार सूक्ष्मचिदचिद् विशिष्ट ब्रह्म कारण है और स्थूल चिदचिद्विशिष्ट जगत् उसका कार्य है। उनके मतानुसार उक्त सूत्र में उक्त आदि पद से स्थिति, प्रलय, तिरोभाव और अनुग्रह का भी ग्रहण होता है। किन्तु शंकराचार्य के मत में, जन्म-स्थिति और भङ्ग यही तीन गृहीत हैं। उभय मत में “यतो वा इमानि भूतानि जायन्ते” यह वाक्य विषय है। श्रीकण्ठ के मत में "यतो वा इमानि" के अतिरिक्त 'ऋतं सत्यं परं ब्रह्म...ऊर्ध्वरेतं विरूपाक्षम्" तथा "प्रधानक्षेत्रज्ञपतिर्गुणेशः" इत्यादि वाक्य भी इस सूत्र के विषय हैं। इस मत में आनन्द आदि ब्रह्म का स्वरूप नहीं हैं किन्तु उसके धर्म हैं, क्योंकि शैवमत

में ब्रह्म को धर्मी के रूप में स्वीकृत किया गया है। ४. तृतीय सूत्र 'शास्त्रयोनित्वात्' है। इसमें बताया गया है कि ब्रह्म को जानने के लिये

श्रीकण्ठप्रणीत ब्रह्मसूत्रशैवभाष्य का दर्शन

२५ एकमात्र प्रमाण शास्त्र ही है। कार्य जगत् को देखकर अनुमान से केवल यही सिद्ध किया जा सकता है कि इस जगत् का कोई एक विलक्षण कर्ता है। किन्तु वह कर्ता निमित्तशक्ति और उपादानशक्ति से युक्त है, इसकी सिद्धि एक मात्र शास्त्र से ही हो

सकती है। इसके अतिरिक्त "अस्य महतो भूतस्य निःश्वसितमेतद् यद् ऋग्वेदो यजुर्वेदः सामवेदः" इस श्रुति के अनुसार वेदादि शास्त्रों का कर्ता भी वही ब्रह्म है और भी

अष्टादशानामेतासां विद्यानां भिन्नब्रह्मणाम्।

आदिकर्ता कविः साक्षात् शूलपाणिरिति श्रुतिः।। यह भी प्रमाण है। चूंकि सृष्टि के पूर्व अपने में विलीन वेदों की रचना परमेश्वर पूर्वपूर्व वर्णों की आनुपूर्वी के अनुरूप ही करता है, इसलिये वेदों का अपौरुषेयत्व भी सिद्ध है। सर्वविषयावभासक वेदों का रचयिता होने के कारण परमेश्वर की सर्वज्ञता

भी निश्चित होती है। शङ्कराचार्य ने भी वेदकर्ता होने के कारण ईश्वर को सर्वज्ञ सिद्ध किया है। तथा "वाचा विरूपनित्यया" इन श्रुतियों में उक्त वेद नित्यत्व को प्रवाहनित्यत्वरूप माना है क्योंकि आदिकर्ता ईश्वर ने भी पूर्वकल्प के अनुसार ही वेदों की रचना की है। साथ ही ब्रह्म को वेदैकगम्य भी सिद्ध किया है क्योंकि रूपादि का अभाव होने से वह मानान्तर से गम्य नहीं हो सकता। अतः मूलभूत श्रुति ही परमात्मस्वरूप के निरूपण

में एकमात्र प्रमाण है। ५. केवल शास्त्र ही ब्रह्मस्वरूप के ज्ञान में प्रमाण है, यह पूर्वसूत्र में प्रतिपादित हुआ है।

उसी के समर्थन में चौथा सूत्र है "तत्तु समन्वयात्' । इसका विषय सभी वेदान्त वाक्य हैं। यहाँ श्रीकण्ट ने पूर्वपक्ष का उत्थापन करते हुए उसका समाधान किया है कि तात्पर्य-निर्णय के लिये अपेक्षित उपक्रमादि लिङ्गों के समन्वय से सभी वेदान्तवाक्य ब्रह्म का बोध कराने में समर्थ हैं। कार्य अर्थ में ही शब्द सम्बन्ध का ग्रहण होता है-यह कोई नियम नहीं है, क्योंकि "पुत्ररते जातः" इत्यादि सिद्धार्थक वाक्य में भी सम्बन्ध का ग्रहण देखा जाता है। इसलिये सिद्ध ब्रह्म का भी बोधक वेदान्तवाक्य है। शङ्कराचार्य ने भी यही निर्धारित किया है। पूर्वोक्त जगज्जन्मादिकारणत्वरूप ब्रह्मलक्षण की अतिव्याप्ति प्रधान में भी हो जाती है-इस आशङ्का के निवारणार्थ ईक्षति अधिकरण है। "सदेव सोम्येदमग्र आसीत् एकमेवाद्वितीयम्'' यह बाक्य इसका विषय है। ''अजामेकाम्" इस श्रुति के प्रमाण से प्रधान प्रकृति ही जगत् का कारण है और वहीं 'सदेव सोम्येदमग्र" इस श्रुति में सत्पदार्थ है। जगदाकार परिणाम अचेतन प्रधान का ही युक्त है, न कि निर्विकार कूटस्थ ब्रह्म का। यह पूर्वपक्ष है।

२६६

वेदान्त-खण्ड सिद्धान्त पक्ष है- "ईशते शब्दम्"। अशब्द अर्थात् आनुमानिक प्रधान सत् पद का व वाच्य जगत्कारण नहीं हो सकता, क्योंकि "तदैक्षत बहुस्यां प्रजायेय" इस श्रुति में

ईक्षण का श्रवण है जो चेतन का ही धर्म है, प्रधान तो अचेतन है। यह जो कहा गया कि कूटस्थ निर्विकार ब्रह्म का जगदाकार परिणाम अयुक्त है-यह कथन ठीक नहीं है, क्योंकि नामरूप विभागानह सूक्ष्म चिदचित् शक्तिविशिष्ट परमेश्वर कारण है और नामरूप विभागार्ह स्थूल चिदचित् शक्तिविशिष्ट वह कार्य है, ऐसा स्वीकार किया गया है। अर्थात् कारणावस्था और कार्यावस्था के विशेषण में भेद है, विशेष्य ब्रह्म तो वही है। ईक्षण शब्द का अचेतन प्रधान में गौण प्रयोग हुआ है-यह घटना ठीक नहीं है क्योंकि "स आत्मा तत्त्वमसि' इस उपसंहार में आत्मा शब्द का प्रयोग हुआ है, जो प्रधान के लिये नहीं प्रयुक्त हो सकता। एवं "आत्मतः प्राण आत्मत आकाशम्" से. आरम्भ कर "आत्मत एवेदं सर्वं श्रूयते" ऐसी श्रुति भी आत्मा को ही सब का कारण प्रतिपादित करती है। अतः जगत्कारण के रूप में सत्पदवाच्य ब्रह्म ही सिद्ध होता है, न कि प्रधान। यहाँ शंकर के मत में भी विषय, संशय, पूर्वपक्ष और सूत्रार्थ समान ही है, तथापि सिद्धान्त में कुछ भेद है। श्रीकण्ट के मतानुसार स्थूलसूक्ष्म चिदचित् प्रपञ्चात्मक शक्तिविशिष्ट परमेश्वर ही कार्य-कारणस्वरूप सत्पद-वाच्य है। यह अन्तर है। आनन्दमयाधिकरण "तस्माद् वा एतस्मादात्मन आकाशः सम्भूतः" से आरम्भ कर "तस्माद् वा एतस्माद् विज्ञानमयादन्यो ऽन्तर आत्माऽऽनन्दमयः" यह श्रुति इसका विषय है। यहाँ आनन्दमय आत्मा जीव है या परमेश्वर है? इस संशय की स्थिति में जीव गृहीत होना चाहिये, यह पूर्वपक्ष है। क्योंकि यहाँ अनमय (शरीर), प्राणमय, मनोमय और विज्ञानमय (बुद्धि के उल्लेख के अनन्तर आनन्दमय) का उल्लेख होने से सभी का आश्रय जीव ही गृहीत होना चाहिये। एवं आनन्दमय इस शब्द में मयट् प्रत्यय विकार अर्थ में है। इससे भी विकारी जीव ही आनन्दमय पद-वाच्य होगा, न कि निर्विकार परमेश्वर। सिद्धान्त तो यह है कि यह आनन्दमय आत्मा ब्रह्म ही है क्योंकि वहाँ निरतिशय के रूप में आनन्द पद का बार-बार प्रयोग हुआ है। 'सैषा आनन्द' पद का बार-बार प्रयोग हुआ है। “सैषा आनन्दस्य मीमांसा भवति" से आरम्भ मानुष से प्रजापति पर्यन्त ऊपर-ऊपर शतगुण अतिशय आनन्दों को बताकर बाद में “स एको ब्राह्मण आनन्द" इत्यादि द्वारा निरतिशय ब्रह्मानन्द की बार-बार आवृत्ति की गयी है। इस निरतिशय आनन्द का आश्रय जीव नहीं हो सकता। अतः उक्त श्रुति में आनन्दमय पद से परमेश्वर ही गृहीत होगा। इसलिये यहाँ मयट् प्रत्यय प्राचुर्य अर्थ में समझना

चाहिए।

श्रीकण्ठप्रणीत ब्रह्मसूत्रशैवभाष्य का दर्शन

२६७ ८. समन्वयाध्याय में सच्चिदानन्द स्वरूप सर्वज्ञत्व सर्वशक्तित्वादिस्वरूपलक्षण से युक्त

जगज्जन्मादि उपलक्षण से युक्त सर्वविलक्षण सर्वात्मा विरूपाक्षत्व, कृष्णपिङ्गलत्च, नीलकण्टत्वादि से विशिष्ट लीला स्वरूप वाले और मङ्गलस्वभाव वाले-शिव, शर्व, महादेव, परमेश्वर आदि मुख्य शब्द द्वारा अभिहित परमकारुणिक शिव में अखिल वेदान्तवाक्यों का और तदनुसारी स्मृति-पुराणादिकों का तात्पर्यतः समन्वय कहा गया। अब इस द्वितीय अविरोधाध्याय द्वारा उस समन्वय का वेदान्त विरुद्ध स्मृति तर्कादि से प्रतीत हो रहे विरोध का परिहार किया जा रहा है। यहाँ पूर्वोक्त समन्वय विषय है। तथा सांख्यस्मृति से पूर्वोक्त वैदिक समन्वय का संकोच (आंशिक बोध) है या नहीं, यह संशय है। इस स्थिति में निरवकाश होने से सांख्यस्मृति प्रबल होगी और अन्यत्र धर्मादि में सावकाश होने से जगत्कारण के सन्दर्भ में श्रुति दुर्बल होगी। अतः श्रुति का संकोच होकर प्रधान ही जगत् का कारण होना चाहिये, यह पूर्वपक्ष है। सिद्धान्त; यदि निरवकाश होने से वेद विरोधिनी सांख्यस्मृति प्रबल हो तो उससे भिन्न वेदानुगामिनी मन्त्रादिस्मृतियों की क्या गति होगी। अर्थात् वे भी निरवकाश होने लगेगी। अतः “अप एव ससर्जादी तासु बीजमवासृजत् इत्यादि मन्वादि स्मृतियों द्वारा

वेद विरोधिनी सांख्यस्मृति का ही बाध प्रामाणिक जनसम्मत है। ६. सर्वज्ञत्वभेद भोक्तृवादि के कारण परमेश्वर और जीव में विभाग बताया गया है। ऐसी

स्थिति में दोनों का अनन्यत्व नहीं बन सकता है - इस पूर्वपक्ष का उत्तर देते हुए सिद्धान्त किया गया है कि कारणब्रह्म का कार्यजगत् से अनन्यत्व ही है। क्योंकि "वाचारम्भणं विकारो नामधेयं मृत्तिकेत्येव सत्यम्' 'सदेव सोम्येदमग्न आसीत् एकमेवाद्वितीयम्, तत्त्वमसि" इत्यादि श्रुतिप्रमाण से उनका अनन्यत्व बताया गया है। एवं कार्यकारण में अनन्यत्व होने पर भी कार्यभूत चिदचित्प्रपञ्च से कारणबह्मा अधिक ही श्रुति द्वारा बताया गया है। जैसे- “विश्वाधिकोरुद्रोमहर्षिः" इत्यादि। यदि कहा जाय कि अनन्यत्व एवं अधिकत्व उभय का प्रतिपादन होने से प्रपञ्च ब्रह्म का भेदाभेद सिद्ध हो जाता है, तो यह कथन ठीक नहीं है, क्योंकि इस प्रकार के भेदाभेद की कल्पना को हम विशिष्टाद्वैत का ही साधक मानते हैं। हम तो प्रपञ्च ब्रह्म में घट-पट की तरह अत्यन्त भेद नहीं मानते हैं और न शुक्ति-रजत की तरह अत्यन्त अभेद। किन्तु शरीर और शरीरी की तरह और गुण और गुणी की तरह विशिष्टाद्वैत को मानते हैं। अतः प्रपञ्चाविनाभूत होने से ब्रह्म प्रपञ्च से अनन्य कहा जाता है तथा विश्वाधिक होने से भेद भी स्वाभाविक है। यहाँ भगवत्पाद ने विवर्तवाद का आश्रय कर पूर्वपक्ष का समाधान किया है, श्रीकण्ठाचार्य के मत से भेद है। उपसंहार में इस पूर्वपक्ष का, एक ब्रह्म से विचित्र कार्य कैसे उत्पन्न हो सकता है-समाधान किया गया है कि एक ही क्षीर से दधि आदि२६८

बेदान्त-खण्ड विचित्र कार्य देखा जाता है। एक ही चेतन पुरुष से केशनख आदि विचित्र कार्य देखा

जाता है। १०. ब्रह्मसूत्र के तृतीय अध्याय तृतीय पाद के सर्ववेदान्त प्रत्ययाधिकरण के पूर्व

नित्यत्वादिगुणयुक्त त्वंपदार्थ पशु उपासक है तथा सर्वज्ञत्वादिगुणयुक्त तत्पदार्थ पशुपति शिव उपास्य है-इसका निरूपण किया गया। अब शिव की उपासना का प्रकार बताया

जा रहा है। इस प्रथम अधिकरण का विषय दहर की उपासना है। सभी वेदान्तों में दहरादि उपासन मिलता है। क्या यह उपासन एक ही है या शाखाभेद से भिन्न-भिन्न है। इस संशय में शाखाभेद, गुणभेद, नामभेद और धर्मभेद से यह उपासन भिन्न-भिन्न है इस पूर्व पक्ष का निराकरण करते हुए सिद्धान्त किया गया है कि सभी वेदान्तों में दहराद्युपासन एक ही है। अतः विद्याओं में भेद नहीं है। वाजियों की उद्गीथविद्या और छन्दोगों की उद्गीथविद्या एक ही है, क्योंकि दोनों का उपक्रम समान है। इस पूर्वपक्ष का समाधान कर उभय स्थल में भिन्न-भिन्न विद्या है, क्योंकि दोनों का प्रकरण भिन्न-भिन्न है यहाँ सिद्धान्त किया गया है क्योंकि छन्दोगों का उपासन उद्गीथावयवभूत प्रणव विषयक है, और वाजियों का उपासन समस्त उद्गीथ विषयक है। यहाँ सिद्धान्त में उद्गीथ प्रणव का "ओमित्येतदक्षरमुद्गीथमुपासीत" यह श्रुतिवाक्य विशेषण है, इसलिये उद्गीथ से सम्बन्धित प्रणव (ओंकार) ही उपास्य

है, न कि उद्गीथ और प्रणव पृथक्-पृथक् उपास्य हैं-यह प्रतिपादित किया गया है। ११. ज्ञानियों को अर्चिरादि मार्ग से हिरण्यगर्भ नारायणपद से भी श्रेष्ठ स्वर्गपदवाच्य शिव

का पद प्राप्त होता है। यहाँ यह बताया जा रहा है कि परब्रह्म का पद प्राप्त हुए ज्ञानी का जो स्वरूप उस समय प्राप्त होता है, बह तात्कालिक है या पूर्व सिद्ध है। सिद्धान्त में ब्रह्मप्राप्त जीव का मलतिरोहित ब्रह्मसदृश गुणवाला स्वरूप पूर्व से ही सत् था, जो मलावरण के हटने से प्रकट हो जाता है। इसमें "रवेन रूपेण" यह श्रुति प्रमाण है। अतः मुक्त का स्वाभाविक चिदानन्दघन स्वरूप सर्वज्ञत्वादि विशिष्ट होकर प्रकट होता है। यह इस अधिकार में वर्णित है। मुक्तपुरुष का उक्त ब्रह्मसादृश्य “निरञ्जनः परमं साम्यमुपैति" इत्यादि श्रुतिप्रमाण से

मुक्तपुरुष के स्वरूपाविर्भाव के सम्बन्ध में जैमिनि, औडुलोमि एवं बादरायण के मतों में मतभेद का निराकरण करते हुए बादरायण मत को सिद्धान्तित किया है। जैमिनि के मत में अपहत पाप्मत्वादि ब्रह्मस्वरूप से आविर्भाव होता है। औडुलोमि के मत में विज्ञानस्वरूप से आविर्भाव होता है। किन्तु इन दोनों स्वरूपों में परस्पर विरोध न

श्रीकण्ठप्रणीत ब्रह्मसूत्रशेवभाष्य का दर्शन

२६६ होने से उभय स्वरूप का आविर्भाव होता है, इस बादरायण मत को सिद्धान्तित किया गया है। संकल्पाधिकरण में बताया गया है कि संकल्पमात्र से मुक्तपुरुष को सकल भोग्यवस्तु की सिद्धि हो जाती है। "स यदि पितृलोककामो भवति संकल्पादेवास्य पितरः समुपतिष्ठन्ति", यह श्रुति प्रमाण है। अभावाधिकरण में सिद्ध किया गया है कि मुक्तपुरुष विदेह नहीं होता है। किन्तु उभयविध श्रति के प्रमाण से स्वेच्छा से वह सशरीर और अशरीर भी रहता है. यह सिद्धान्त बादरायण आचार्य का है। प्रदीपवदावशाधिकरण में सिद्धान्त किया गया है कि मुक्तात्मा विभु होता है। जैसे, घटादि से परिछिन प्रदीप परिच्छेद के हटने पर समस्त गृहादि में व्याप्त हो जाता है, वैसे ही शक्ति को आवृत करने वाले के हटने पर मुक्त आत्मा भी विश्व में व्याप्त हो जाता है। जगद्व्यापाराधिकरण में प्रतिपादित किया गया है कि मुक्तात्मा को परमेश्वरसाम्य प्राप्त होने पर भी जगत्सृष्टि आदि व्यापार को छोड़कर ही भोग वस्तुओं में स्वातन्त्र्य रहता है। ब्रह्मानन्दानुभवरूप व्यापार तो मुक्त को भी है ही। इस प्रकार मुक्त को ब्रह्म के साथ आनन्द (भोग) मात्र में साम्य है। युक्तपुरुष जगत् का स्रष्टा नहीं हो सकता है। वह जगत् का पालक और संहारकर्ता भी नहीं हो सकता है। ये कार्य शिव के ही हैं, जीब के नहीं।

१. प्रो. केदारनाथ त्रिपाठी ने सम्पूर्ण श्रीकण्टभाष्य का संक्षेप हिन्दी में अधिकरणानुसार बनाया है। यहाँ

उसी से कुछ अंश दिये गाये हैं। उक्त ग्रन्थ सं.२ में अप्पयदीक्षित ने श्रीकण्ठ के भाष्य की व्याख्या अद्वैतसम्मत की है। डा, पी.टी, राजू स्ट्रकचरल डेप्क्थस आफ इण्डियन थाट दिल्ली ६८५, पृ. ५०६ मैं इसे दीक्षित की भूल कहते हैं। वास्तव में अप्पय दीक्षित ईश्वरवादी थे। अतएव उन्होंने जैसे रामानुज के श्रीभाष्य पर नयमयूखमालिका नामक टीका की वैसे ही है, इसीलिए निश्चलदास ने विचारसागर में लिखा है कि अप्पय दीक्षित वैष्णवमत और शैवमत के बीच दोलायमान थे। उन्होंने श्रीकण्ठभाष्य पर भी टीका की। दूसरे उनका मत विशिष्टाद्वैतवाद या अद्वैतवाद नहीं हो जाता। यत्परः शब्दः स शब्दार्थः, इस न्याय से अप्पय दीक्षित की टीकाएँ प्रामाणिक हैं। वैसे ये दोनों

सूत्रभाष्य विशिष्टाद्वैतवादी हैं। सं..

वेदान्त-खण्ड

#### सन्दर्भ-ग्रन्थ
१. द्विवेद, व्रजवल्लभ, ब्रह्मसूत्रभाष्यम्, श्रीकण्ठकृतभाष्य, अप्पयदीक्षितकृत शिवार्कमणिदीपिका

सहित (चतुः सूत्रीपर्यन्त), जंगमवाड़ी मठ, वाराणसी, १६८६ । श्रीकण्ठ, ब्रह्मसूत्रशैवभाष्य, अप्पयदीक्षितकृत शिवार्कमणिदीपिकासहित निर्णय सागर

प्रेस, बम्बई, १६०८। ३. दासगुप्त, डा. सुरेन्द्रनाथ, ए हिस्ट्री आफ इण्डियन फिलासफी, पांचवाँ भाग, कैम्ब्रिज

यूनिवर्सिटी प्रेस, लन्दन, १६५५, पृष्ट ६५-६५। ४. अप्पयदीक्षित,' शिवार्कमणिदीपिका (उक्त ग्रन्थ २ में शामिल)।

7. अप्पयदीक्षित ने श्रीकण्ठ के भाष्य की व्याख्या अद्वैतसम्मत की है। डा.पी.टी. राजू स्ट्रक्चरल

डेप्पयस आफ इण्डियन थाट दिल्ली, ८५, पृ. ५०६ में दीक्षित की मूल कहते हैं।

द्वितीय अध्याय

### श्रीकरभाष्य का दर्शन

#### १. भाष्यकार श्रीपति का इतिवृत्त
महर्षि व्यासप्रणीत ब्रह्मसूत्र परब्रह्म परमेश्वर के स्वरूपनिर्णय में अति उत्तम माना गया है। उसमें मित अक्षरों में गहन गंभीर अर्थ छिपा हुआ है। यद्यपि परब्रह्म परमेश्वर का यथार्थ लक्षण जानने के लिए ही ब्रह्मसूत्र की रचना की गयी है तथापि उस को देखने वालों के दृष्टिकोण अलग-अलग होने के कारण उसकी व्याख्याएँ विविध हो गयी हैं। श्रीपतिपण्डिताराध्य ने शक्तिविशिष्टाद्वैतपरक भाष्य लिखकर जीव को परब्रह्म-प्राप्ति का आवश्यक साधन दिखलाया है।

शक्तिविशिष्टाद्वैतमत को वीरशैव, विशेषाद्वैत, शिवाद्वैत या विशिष्टाद्वैत भी कहते हैं। इस मत को पाँच आचार्यों ने मानव-उद्धार के लिये इस लोक में निगमों और आगमों में प्रतिपादित सिद्धान्तों के आधार पर स्थापित किया और शिवसत्र तथा ब्रह्मसत्रों के ऊपर भाष्य लिखकर अपने सिद्धान्त को सुदृढ़ किया। शिव की आज्ञा से शिवलिंग के पाँच मुखों से दिव्य देह धारण करके श्री जगद्गुरु रेणुकाराध्य, दारुकाराध्य, एकोरामाराध्य, पण्डिताराध्य, विश्वाराध्य नाम के आचार्यों ने इस मत की स्थापना की। इन आचार्यों के धर्मपीट क्रमशः रम्भापुरी, उज्जयिनी, केदार, श्रीशैल और काशी में पूर्व काल से लेकर आज तक विराजमान है। इन्हीं पाँच आचार्यों के क्रम में श्रीशैल के पण्डिताराध्य आचार्य के पीठ के सम्प्रदाय में भाष्यकार श्रीपतिपण्डिताराध्य जी हुए हैं। शक्तिविशिष्टाद्वैत सिद्धान्त वीरशैवमत के नाम से अधिक प्रचलित है। निगमागम प्रसिद्ध इस मत के आचार्य श्रीपतिपण्डिताराध्य ने ब्रह्मसूत्र पर भाष्य लिखकर अपने सिद्धान्त को श्रुतिसम्मत बताया है।

पं. हयवदन राव ने १E३६ ई. में प्रकाशित श्रीकरभाष्य के अपने सम्पादकीय वक्तव्य, में भाष्यकार श्रीपतिपण्डिताराध्य का समय १४वीं शताब्दी माना है। इसी प्रकार १६७५ में प्रकाशित 'भारतीय दर्शन का इतिहास (भाग ४ व ५) में डॉ. सरेन्द्रनाथ दासगप्त ने भी भाष्यकार का समय १४वीं शताब्दी सिद्ध किया है। किन्तु पण्डित हयवदन राव के अभिमत को चित्रकूरी नारायणराव ने अपने सम्पादित पालकरकी सोमनाथ के 'पण्डिताराध्य चरित्र" नामक काव्य की भूमिका में खण्डन कर उनका समय ११वीं शताब्दी निश्चित किया है। इसके अलावा काशी जंगमवाड़ी मठ के सुप्रसिद्ध प्राचीन ग्रन्थालय "ज्ञानमन्दिर" में विद्यमान पाण्डुलिपि से भी भाष्यकार का समय १०७० ई. सिद्ध होता है। पण्डित हयवदन

३०२

वेदान्त-खण्ड राव का कथन है कि इस भाष्य में मध्वपद का तीन बार प्रयोग हुआ है। अतः श्रीपति पण्डिताराध्य मध्वाचार्य पूर्व नहीं, बल्कि बाद के हैं। इसका समाधान यह है कि काशी की पाण्डुलिपि में "मध्वपद" का कहीं भी उल्लेख नहीं है। मैसूर के डॉ. डी.जी. सिद्धप्पाराध्य ने भी अपने श्रीकरभाष्य के प्रथम भाग के कन्नड़ अनुवाद में भाष्यकार का समय १०७० ई. निर्धारित किया है। साथ ही साथ १६७७ में मैसूर के ओरियन्टल रिसर्च इन्स्टीट्यूट के विद्वान् एम.जी. नंजडाराध्य ने भी संशोधन के बाद इसी बात की पुष्टि की है। १६८७ में बेंगलौर विश्वविद्यालय के संस्कृत विभागाध्यक्ष डॉ. एम. शिवकुमार स्वामी ने अपने द्वारा सम्पादित कनड़भाषा के "सिद्धान्त शिखामणि का एक अध्ययन" नामक ग्रन्थ में ग्रन्थकार शिवयोगी शिवाचार्य का समय निर्धारण करते समय श्रीकरभाष्यकार के काल को भी निर्दिष्ट करके उपर्युक्त सभी विद्वानों के मत को सुदृढ़ कर दिया है। अतः इन सभी विद्वानों के मत का अवलोकन करने के बाद यह सिद्ध हो जाता है कि

श्रीपतिपण्डिताराध्य का समय १०७०ई. ही है।

भाष्यकार का निवास स्थान विजयवाड़ा प्रतीत होता है। इस प्रसंग में आन्ध्रप्रदेश के विजयवाड़ा नगर में स्थित मल्लिकेश्वर देवालय में चालुक्य वंश के महामण्डलेश्वर पल्लकेतु नाम के राजा का एक शिलाशासन उल्लेखनीय है। उसका समय १२वीं शताब्दी माना गया है। उस शासन के अन्त में निम्नलिखित श्लोक प्राप्त है

ततः श्रीपतिपण्डिताराध्यनाम्ना भक्तोत्तमेन च। शिवभक्त एव नूनं देवर्षिभ्यो ऽधिक इति।। चीनाम्बरे ऽग्नि संस्थाप्य शमीकोमलशाखया।

बद्धे मल्लेश्वरः प्रीतः प्रत्यक्षः समजायत।। अर्थात् श्रीपतिपण्डिताराध्य ने शिवभक्ति की महिमा को दिखाने के लिये रेशम के वस्त्र में अग्नि रखकर शमीलता से उसे बाँधकर अग्निस्तम्भन-विद्या को प्रदर्शित किया था। श्रीपतिपण्डिताराध्य के अनुयायी वीराराध्य द्वारा रचित "धर्मगुप्ताभ्युदय" नामक तेलगू भाषा के ग्रन्थ में इस बात की पुष्टि करते हुए लिखा है कि भाष्यकार बेजवाड़ (विजयवाड़ा) में ११वीं शताब्दी में अवश्य थे। अतः उनका स्थान विजयवाड़ा ही होना चाहिए। शिला-शासन के आधार पर यह स्वीकार करना होगा कि पल्लकेतु राजा के गुरु के रूप में भाष्यकार श्रीपतिपण्डिताराध्य विजयवाड़ा में रहा करते थे।

#### २. श्रीकरभाष्य के विशेष स्थल प्रथम अध्याय

इस अध्याय के प्रथम पाद में तीन बातों का मुख्यरूप से प्रतिपादन किया गया है। (१) एक तो यह है कि चर और अचर स्थावरजंगमात्मक सारे जगत् की सृष्टि, स्थिति और

श्रीकरभाष्य का दर्शन

३०३

लय का कर्त्ता परशिवात्मक परब्रह्म ही है। यह शिव परमंगलविग्रह, कल्याणगुण और परिपूर्ण स्वभाव का है। वेदों का मुख्य प्रतिपाद्य यही है। निग्रह और अनुग्रह अर्थात् बन्ध

और मोक्ष का दाता भी परशिव ही है। (२) दूसरी बात यह है कि इस परशिवात्मक ब्रह्मपदवी की प्राप्ति के लिए वेदों में प्रतिपादित पति, पशु और पाश इन तीन तत्वों का ज्ञान आवश्यक है। पशुभाव और पाश की निवृत्ति के लिए लिंगदीक्षा का अनुष्ठान मुमुक्षु के लिए आवश्यक है। तभी परशिव की प्राप्ति हो सकती है। (३) तीसरी बात यह है कि शिव ही परब्रह्म है। इस चराचरात्मक जगत् के अन्दर सर्वत्र उसकी स्थिति है। वह नित्यतृप्त है, इस जगत् से विलक्षण है, आनन्द-रूप और परंज्योति स्वरूप है। गायत्रीमंत्र का प्रतिपाद्य भी परशिवात्मक परशिव ही है। इसी प्रसंग में निर्दिष्ट है कि गुरुलिंग, शिवलिंग, प्राणलिंग, दिव्यलिंग, भावलिंग और प्रसादलिंग ये सब परशिवात्मक परब्रह्म के ही विविध स्वरूप हैं। सोपान की पद्धति से उन लिंगों की उपासना से अन्ततः भक्त स्वयं शिवस्वरूप हो जाता है। इस प्रकार भाष्यकार ने जागतिक अवस्था में शिव की पशुपतिपाशतात्मकता के कारण भेदभाव का और मुक्तावस्था में केवल शिवात्मकता के बचे रहने से अभेदवाद का प्रतिपादन कर यहाँ भेदाभेदवाद की स्थापना की है। दण्ड और दण्डी अथवा अंग और अंगी के समान परस्पर संसृष्ट भेदवाद का और घट एवं पट के समान असंसृष्ट भेदभाद का भी यहाँ निराकरण किया गया है।

द्वितीय पाद में पहले यह संशय उठाया गया है कि कुछ अस्पष्ट स्वरूप वाले पद ब्रह्म का प्रतिपादन करते है अथवा इनकी अर्थान्तर बोधकता है। तदनन्तर इन सब पदों की मुख्य वृत्ति परशिवात्मक परब्रह्म में ही हैं, अर्थात् ये सब पद आपात दृष्टि से अन्य-अन्य अर्थों का बोध कराते हुए प्रतीत होते हैं, किन्तु इनका मुख्य अर्थ परशिव ब्रह्म ही है, इस बात को सिद्ध किया गया है। प्रसंगवश यहाँ यह भी प्रतिपादित किया गया है कि भगवान् शिव को अर्पित प्रसाद वैदिक और अवैदिक सभी प्रकार के भक्तों के लिए भक्तिपूर्वक स्वीकार करने योग्य है।

तृतीय पाद में इष्टलिंग की पंच ब्रह्मात्मकता और षट्त्रिंशत् तत्त्वात्मकता का प्रतिपादन किया गया है, अर्थात् ईशान, तत्पुरुष आदि पाँच मंत्र, जो शास्त्रों में पंच ब्रह्म के नाम से प्रसिद्ध हैं, तथा शिव से लेकर पृथ्वीपर्यन्त ३६ तत्त्व, ये सब परशिवात्मक परब्रह्म से आविर्भूत हैं। वेदों में कुछ वचन ऐसे भी मिलते हैं जिनसे परशिव की स्पष्ट प्रतीति नहीं होती। ऐसे वाक्यों का भी समन्वय अपनी उपासना के बल पर परम ब्रह्म पर शिव में ही करना चाहिए।

चतुर्थ पाद में श्रौतविधि के अनुसार लिंगधारण की और भस्मधारण की विधि का सप्रमाण निरूपण किया गया है। प्रसंगवश यहाँ पुनः इस बात को सप्रमाण प्रस्तुत किया गया है कि शिवपादोदक (निर्माल्य) और शिवप्रसाद का ग्रहण सभी भक्तों को, विशेषकर

वेदान्त-खण्ड

लिंगदीक्षा सम्पन्न चीरशैवों को अवश्य स्वीकार करना चाहिए। यहाँ निर्विशेषाद्वैत नाम से प्रसिद्ध आचार्य शंकर के द्वारा प्रतिपादित “यह जगत मिथ्या है" इस सिद्धान्त का विस्तार के साथ खण्डन कर जगत् की सत्यता का तथा उसकी शिवात्मकता का प्रतिपादन किया गया है।

##### द्वितीय अध्याय-
इस अध्याय में वेदन और वेदान्त के विरुद्ध स्मृति आदि शास्त्रों और कुतर्कों का खण्डन करते हुए इस जगत् के जन्म-स्थिति-ध्वंस के मूलकारण के रूप में शिव की प्रतिष्ठा की गई है। यही परब्रह्म स्वरूप है, सच्चिदानन्द स्वरूप है, सर्वशक्तिमान् है, सारे जगत् से विलक्षण है, चराचरात्मक सारे प्रपंच का कारण है, क्रीड़ा के लिये ही सर्वमंगलमांगल्य शरीर को धारण करता है। शिव की जगत्कारणता के विरोध में उपस्थापित तों का भी यहाँ पूरी तरह से खण्डन कर दिया गया है और बताया गया है कि भेदाभेदवाद ही ब्रह्मसूत्रकार बादरायण को अभिप्रेत है।

आगे द्वैतमत में और अद्वैतमत में नाना प्रकार के दोषों की उद्भावना की गई है और बताया गया है कि इन दोनों सिद्धान्तों में भक्तिशास्त्र और विधिनिषेध व्यवस्थापक वेदशास्त्र, आगम, पुराण आदि सब व्यर्थ हो जायेंगे। प्रसंगवश यहाँ सांख्ययोग न्यायवैशेषिक आदि तर्कप्रधान कर्कश वादों का भी खण्डन किया गया है। सांख्यसम्मत प्रधान (प्रकृति) की जगत्कारणता का खण्डन कर बेदप्रतिपादित ब्रह्म कारणता को स्थापित किया गया है।

दूसरे पाद में श्रुति विरुद्ध सांख्य, वैशेषिक और अद्वैतमत का विशेषरूप से खण्डन किया गया है। परमेश्वर की निर्विशेषता के व्यवस्थापक शुद्धाद्वैत, बुद्धाद्वैत, शुष्काद्वैत, शून्याद्वैत और मिथ्याद्वैत का सप्रमाण खण्डन किया गया है।

तीसरे पाद में पहले श्रुतियों के परस्पर विरोधी अर्थ के प्रतिपादक वाक्यों के आधार पर ब्रह्म की कारणता ही नहीं सिद्ध हो सकती, अर्थात् अनेक श्रुतिवाक्य परस्पर विरोधी सिद्धान्तों का प्रतिपादन करते हैं, अतः इनसे कोई बात सिद्ध नहीं की जा सकती, इस शंका का विशेष रूप से परिहार किया गया है। आकाश आदि पंचमहाभूतात्मक जगत् ब्रह्म का कार्य है, अतएव जन्य है और इसी से स्थावरजंगमात्मक सारे जगत् की सृष्टि होती है, एक यह पक्ष है। दूसरा पक्ष यह है कि नित्य शुद्ध बुद्ध परमशिव से ही सारे प्रपंच की सृष्टि होती है। उभयविध वाक्य श्रुतियों में उपलब्ध होते हैं। परस्पर विरोधी इन श्रुति वाक्यों का समाधान भी यहाँ किया गया है।

चौथे पाद में बताया गया है कि जीव ब्रह्म का कार्य है, तो भी उसमें विद्यमान चैतन्य उसका स्वाभाविक गुण है। वह जन्य अथवा अनित्य नहीं है, पाश के कारण उसमें मलिनता

आ जाती है, इसी के कारण यह जीव शिव से भिन्न सा प्रतीत होता है। वह सांख्यसंमत लिंगशरीर को धारण कर इस प्रपंच में डूबता-उतराता रहता है। वास्तव में इसका ज्ञानात्मक स्वरूप ही नहीं, प्राण-इन्द्रिय आदि का स्वरूप भी परमशिव से ही सत्ता को प्राप्त करता

श्रीकरभाष्य का दर्शन

३०५ है। इस विषय का यहाँ स्पष्टरूप से प्रतिपादन किया गया है और जीवात्मा के नाम और

रूप की विशद व्याख्या की गई है।

##### तृतीय अध्याय-
इस अध्याय के प्रथम पाद में अनेक विशिष्ट विषयों का निरूपण किया गया है। प्रथमतः यहाँ जीव के लोकान्तर में जाने की बात उठाई गई है। परमेश्वर की आज्ञा स्वरूप वेद और वेदान्त स्वरूप, वर्ण और आश्रम के अनुकूल स्रोत और मार्ग से सत्य कर्मों के अनुष्ठान से सारे पाप नष्ट हो जाते हैं, पापों का क्षय होने पर श्रुति, आगम आदि सत्य शास्त्रों के विचार में मनुष्य को विश्वास होने लगता है, विश्वास और श्रद्धा-भक्ति से विचार करने से नित्य और अनित्य वस्तुओं की पहचान होने लगती है, इस पहचान से अर्थात् विवेक-ज्ञान से ऐहिक और पारलौकिक फलभोग के प्रति व्यक्ति विरक्त हो जाता है, इस सम्पत्ति की प्राप्ति को देखकर आचार्य उसकी योग्यता को पहचान कर उस पर अनुग्रह करता है, आचार्य के अनुग्रह के कारण ही वह शिष्य पति, पशु, पाश नामक तीन तत्वों के स्वरूप पर विचार करता है, इस प्रसंग में वह शिवयोग का अभ्यास करता है, जिससे कि चित्त एकाग्रता का लाभ होकर उसमें शिव-साक्षात्कार की योग्यता आने लगती है। इस स्थिति का बार-बार अभ्यास करने से उसकी अहन्ता और ममता के अभिमान की निवृत्ति हो जाती है,इस अभिमान के निवृत्त हो जाने से वह शिव के साथ समरस हो जाता है। जो व्यक्ति इस प्रक्रिया का अनुसरण नहीं करता ऐसे पापियों की संसार-निवृत्ति कभी नहीं होती, वह घोर नरक की वेदना भोगता रहता है।

द्वितीय पाद में परशिच की ब्रह्मात्मकता का विस्तार से निरूपण किया गया है। परब्रह्म के स्वरूप और लक्षण का यहाँ विशेषरूप से विवरण मिलता है। तीसरे पाद में परशिव की उपासना-पद्धति का विस्तार से निरूपण किया गया है। चतुर्थ पाद में ब्रह्मचर्य आदि चार आश्रमों का विस्तार से निरूपण करने के बाद 'तत्त्वमसि' इत्यादि महावाक्यों के द्वारा प्रतिपादित शिव और जीव के उपास्य और उपासकभाव पर दहरविद्या, शाण्डिल्यविद्या आदि की सहायता से विचार किया गया है।

##### चतुर्थ अध्याय-
यहाँ प्रथम पाद में उपनिषद् आदि में वर्णित सभी विद्याओं की फलश्रुति चर्णित है। द्वितीय पाद में, "त्वम्" पद से बोधित होने वाले जीवात्मा की उत्क्रान्ति आदि दशाओं का वर्णन किया गया है। तृतीय पाद में अर्चि आदि मार्गों से गमन-आगमन का फल प्रदर्शित है। चतुर्थ पाद में जीव-भाव की स्वाभाविक निवृत्ति के साथ शिवभाव की प्राप्तिरूप परम् पुरुषार्थ का विशेषरूप से वर्णन किया गया है। इस प्रसंग में श्रीकरभाष्य में निरूपित है कि भगवान् शिव का स्थान करोड़ों सूर्यों के समान प्रकाशमान है। साधक की सारी कामनाएं यहाँ पूर्ण हो जाती हैं। यह अत्यन्त विशुद्ध नित्य, अव्यय धाम है, इस दिव्य पद को प्राप्त कर साधक सारे आन्तर और बाह्य क्लेशों से मुक्त होकर सर्वज्ञ, सर्वदा शुद्ध और परिपूर्ण हो जाता है। पारमेश्वरी शक्ति से सम्पन्न होकर वह अपनी इच्छा के

३०६

वेदान्त-खण्ड

अनुसार सदेह अथवा विदेह अवस्था में रहता है। इसके शरीर, इन्द्रिय आदि विशुद्ध, निर्विकार रहते हैं। ज्ञान और योग का अभ्यास करने वाले ऐसे महात्मागण इस परम शिवधाम को प्राप्त कर लेते हैं। घोर संसार-मण्डल में उनको इसके बाद कोई जन्म नहीं

लेना पड़ता है। म न

इस प्रकार श्रीकरभाष्य में जीव और ब्रह्म की संसारदशा में भिन्नता और मोक्ष दशा में अभिन्नता का प्रतिपादन करते हुए कहा गया है कि इस शास्त्र का शिवताप्राप्ति ही महाफल है और यही परम पुरुषार्थ है।

संक्षेप में, भाष्यकार श्रीकर ने इस भाष्य में बताया है कि परशिव के इष्टलिंग को धारण करने वाले भक्त वीरशैवों को गुरु से दीक्षा लेकर पति, पशु और पाश नामक तीन तत्त्वों के स्वरूप को भली-भाँति जान लेना चाहिए। इसके बाद निगम और आगम दोनों में प्रतिपादित भक्ति, क्रिया (कर्म) और ज्ञान की सहायता से स्थूल और सूक्ष्म, चित्त और अचित् सारे प्रपंच के प्रकाशक षट्स्थल स्वरूप परब्रह्म परशिव के साक्षात्कार के कारण, अनेक जन्मों के संचित शिवार्पित यजनयाजन, तपोध्यान आदि अनेक पुण्य कर्मों के अनुष्ठान से उत्पन्न अपूर्व की सहायता से स्थूल, सूक्ष्म और पर नामक त्रिविध शरीरगत आणव, कार्म और मायीय नामक तीनों प्रकार के मलों को नाश करने वाले, कारुण्य, कल्याण, कैवल्य नामक तीनों विभूतियों को देने वाले, अष्टावरण और पंचाचार का स्वरूप सद्गुरु के कृपा-कटाक्ष से प्राप्त कर शक्तिपात से सम्पन्न अभिमान रहित शुद्ध अन्तःकरण वाला भक्त साधक भक्ति और वैराग्यमार्ग का आश्रय लेकर श्रवण, मनन, निदिध्यासनपूर्वक भक्तिभाव से परमशिव की उपासना करके शिव का साक्षात्कार प्राप्त कर लेता है। उसे परशिवत्व की प्राप्ति हो जाती है। इस मत में यही महापुरुषार्थ है। याताय

#### ३. शक्तिविशिष्टाद्वैत
शक्तिविशिष्टाद्वैत शब्द का अर्थ है "शक्तिविशिष्ट जीव" और "शक्तिविशिष्ट शिव" का सामरस्य, अर्थात् जीव और शिव का परस्पर एकाकार होना। पूर्वाचार्यों द्वारा कथित व्युत्पत्ति इस प्रकार है

"शक्तिश्च शक्तिश्च शक्ती, ताभ्यां विशिष्टौ (जीवेशी)

शक्तिविशिष्टौ, तयोरद्वैतं शक्तिविशिष्टाद्वैतम्।" इसका तात्पर्य यह है कि स्थूलचिदचिदात्मक शक्तिविशिष्ट जीव और सूक्ष्मचिदचिदात्मक शक्तिविशिष्ट शिव, इन दोनों का अद्वैत (सामरस्य) ही शक्तिविशिष्टाद्वैत है। सिद्धान्तशिखामणि में वीरशैव पद की व्युत्पत्ति इस प्रकार दी गई है

३०७

श्रीकरभाष्य का दर्शन वीशब्देनोच्यते विद्या शिवजीवैक्यबोधिका। ताजा मतम

तस्यां रमन्ते ये शैवा वीरशैवास्तु ते मताः।। अर्थात् 'वी" का अर्थ है ज्ञान अथवा विद्या। "र" का अर्थ है रमण करना। शिव तथा जीव के अभेद अर्थ को बताने वाली जो विद्या है उसमें रमण करने वाला शिवभक्त ही वीरशैव कहलाता है। अन्यत्र यह व्युत्पत्ति इस प्रकार दी गई है।

विशब्दो वा विकल्पार्थो रशब्दो रहितार्थकः । विकल्परहितं शैवं वीरशैवं प्रचक्षते।।

(क्रियासार, भाग, १, पृ. ११) शक्ति परशिवब्रह्म में अपृथक्सिद्ध होकर रहने वाला विशेषण है। परब्रह्म स्वभावतः अपृथक्सिद्ध विशेषण से विशिष्ट है। शक्तिरूप अपृथसिद्ध विशेषण विशिष्ट ब्रह्मतत्त्व का प्रतिपादन करना ही शक्तिविशिष्टाद्वैत सिद्धान्त का रहस्य है। विशेषरूप से यह शक्ति परशिव ब्रह्म में अविनाभाव सम्बन्ध से रहती है और नित्य है। श्वेताश्वर उपनिषद् (६-८) में कहा गया है

पराऽस्य शक्तिर्विविधैव श्रयते।

स्वाभाविकी ज्ञानबलक्रिया च।। इस श्रुति से स्पष्ट है कि शक्ति परशिव ब्रह्म में स्वाभाविक रीति से रहकर ज्ञानक्रियादि रूप से नाना प्रकार की हो जाती है। यहाँ स्वाभाविकी पद शक्ति की नित्यता को सिद्ध करता है।

विमाख्या पराशक्तिर्विश्ववैचित्र्यकारिणी। यस्मिन् प्रतिष्ठिता ब्रह्म तदिदं विश्वभाजनम् ।।

21

यथा चन्द्रे स्थिरा ज्योत्स्ना विश्ववस्तुप्रकाशिनी। तथा शक्तिर्विमाख्या प्रकाशे ब्रह्मणि स्थिरा।।

अन्तःकरणरूपेण जगदङ्कुररूपतः।

यस्मिन् विभाति चिच्छक्तिर्ब्रह्मभूतः स उच्यते।। इस प्रकार वीरशैव-सिद्धान्तग्रन्थ 'सिद्धान्तशिखामणि' में भी शिव तथा शक्ति में अविनाभाव सम्बन्ध कहा गया है। जो सम्बन्ध अलग नहीं किया जा सकला, वह अविनाभाव है। सूर्य में प्रभा, चन्द्र में चन्द्रिका, अग्नि में दाहकता, पुष्प में गन्ध, शर्करा में मिठास जिसवेदान्त-खण्ड

प्रकार अविनाभाव सम्बन्ध से रहते हैं, उसी प्रकार शक्ति शिव में अविनाभाव सम्बन्ध से विद्यमान है।

#### ४. जीव-विचार
रेणुकाचार्य के द्वारा अगस्त्य महर्षि को उपदेश देते हुए कही हुई बात सिद्धान्त शिखामणि में निम्नलिखित श्लोकांश में पाई जाती है -

अनाद्यविद्यासम्बन्धात्तर्दशो जीवनामकः ।। जीव शिवांशरूप है, इस अभिप्राय को ब्रह्मसूत्र ने भी "अंशो नानाव्यपदेशात्" इस सूत्र से स्पष्ट किया है और "मुण्डक श्रुति" भी इस प्रकार कहती है

यथा सुदीप्तात् पावकाद् विस्फुलिङ्गाः सहस्त्रशः प्रभवन्ते सरूपाः। यद

तथाक्षराद्विविधाः सोम्य भावाः प्रजायन्ते तत्र चैवापियन्ति।।।

जैसे प्रदीप्त अग्नि से अग्निस्वरूप अनन्त चिनगारियाँ निकलती हैं और फिर उसी में समाप्त हो जाती हैं, उसी तरह परब्रह्म से उसके अंशरूप अनन्तानन्त जीव उत्पन्न होते हैं और फिर उसी में लीन हो जाते हैं। वीरशैव सिद्धान्त में शिव और जीवों का पारमार्थिक भेदाभेद बताया गया है। यहाँ अग्नि और उस से आविर्भूत कण, इन दोनों में न अत्यन्त भेद ही है, न अभेद ही है इसलिए जैसे यहाँ भेदाभेद को अङ्गीकार करते हैं, वैसे ही शिव से आविर्भूत शिवांशवाचक जीवों में तथा शिव में आत्यन्तिक भेद अथवा अभेद की कल्पना नहीं करनी चाहिए, प्रत्युत भेदाभेद को ही स्वीकार करना चाहिए। इसलिए वीरशैव आचार्यों ने शिव तथा जीव में पारमार्थिक भेदाभेद को ही अङ्गीकार किया है। इसी कारण से वीरशैव मत को भेदाभेदमत (द्वैताद्वैतमत) भी कहते हैं।

__"द्वा सुपर्णा सयुजा सखाया समानं वृक्षं परिषस्वजाते' इत्यादि वाक्य द्वैत का प्रतिपादन करते हैं तथा "तत्त्वमसि", "अहं ब्रह्मास्मि", "नेह नानास्ति किंचन" इत्यादि वाक्य अद्वैत का प्रतिपादन करते हैं। इनके परस्पर विरोध का परिहार करते हुए वीरशैव आचार्यों ने इसी मार्ग का अनुसरण किया है। इसलिये वीरशैव सिद्धान्त में सब श्रुतियों का समन्वय हो जाता है। इस विषय को वीरशैवमत भाष्यकार शक्तिविशिष्टाद्वैत कुलपति तार्किक चूड़ामणि श्रीकराचार्य उपनाम वाले श्रीपति पण्डित जी ने स्वविरचित "श्रीकरभाष्य" में

द्वैताद्वैतमते शुद्ध विशेषाद्वैतसंज्ञके।

वीरशैवैकसिद्धान्ते सर्वश्रुतिसमन्वयः।। ऐसा उल्लेख किया है। इससे भी स्पष्ट है कि वीरशैवमत भेदाभेद अर्थात् द्वैताद्वैत सिद्धान्त का प्रतिपादक है।

श्रीकरभाष्य का दर्शन

३०
#### ५. तत्त्व-विचार
"एकमेवाद्वितीयम्" "सत्यं ज्ञानमनन्तं ब्रह्म", "सर्व खल्विदं ब्रह्म", "प्रज्ञानं ब्रह्म" इत्यादि श्रुतिप्रमाणानुसार अद्वितीय सच्चिदानन्दस्वरूप, सत्य नित्य, सकल चराचर प्रपंचस्वरूप, आद्यन्तरहित, उपमातीत और सर्वशक्तिसमन्वित उस परशिव ब्रह्म में अविनाभाव सम्बन्ध से विद्यमान विमर्शशक्ति का सफुरण ही षट्त्रिंशत्प्रकारक तत्त्वरूप से परिणत होता है। वे ३६ तत्त्व ये हैं -

शिव, शक्ति, सदाशिव, ईश्वर, शुद्धविद्या, माया, कला, विद्या, राग, काल, नियति, पुरुष, प्रकृति, बुद्धि, अहङ्कार, मन, श्रोत्र, त्वक्, नेत्र, जिहा, घ्राण, वाक्, पाणि, पाद, पायु, उपस्थ, शब्द, स्पर्श, रूप, रस, गन्ध, आकाश, वायु, अग्नि, जल और पृथिवी। ये छत्तीस तत्त्व श्रुतिसिद्ध हैं। इसी विषय को "वृद्वजाबालोपनिषद्" ने भी -

"पुनस्तं होवाच कानि षट्त्रिंशत्तत्त्वानीति स तस्मा आह शिवशक्ति सदाशिवेश्वर शुद्धविद्या एतानि शुद्धानि पञ्चतत्त्वानि माया कालो नियतिः कला विद्या रागः पुरुष

इति शुद्धाशुद्धानि सप्त तत्त्वानि" इत्यादि वाक्यों से कहा है। इसी प्रकार से “महानारायणोपनिषद्' में भी षट्त्रिंशत् तत्त्वों का विवरण है।

शक्त्यण्डमृत्पिण्डमुपाददानो मायाण्डचक्रभ्रमणक्रमेण।

मूलाण्डदण्डेन मुहुर्विधत्ते ब्रह्माण्डभाण्डं भगवान् कुलालः।। __इस श्लोक में षट्त्रिंशत् तत्त्वात्मक जगत्सृष्टि के सब विषय भरे हुए हैं। निगमागमप्रसिद्ध ये षट्त्रिंशत् तत्त्व सच्चिदानन्दरूपी और शक्तिविशिष्ट परशिवब्रह्म के परिणामरूप होने के कारण वीरशैव-सिद्धान्त परिणामवाद और जगत सत्यत्ववाद का बोध कराता है।

#### ६. परिणामवाद
चराचरात्मक यह समस्त प्रपञ्च शक्तिविशिष्ट परशिव का परिणाम रूप है। साक्षात् शक्तिविशिष्ट परशिव ही समस्त रूप से प्रकाशता है, ऐसा निगम और आगम उद्घोष कर रहे हैं। इसी विषय का श्रीरेणुकभगवत्पादाचार्य जी ने "सिद्धान्तशिखामणि" में इस प्रकार प्रतिपादन किया है -

३१०

वेदान्त-खण्ड

आत्मशक्तिविकासेन शिवो विश्वात्मना स्थितः। कुटीभावाद्यथा भाति पटः स्वस्य प्रसारणात् ।। पत्रशाखादिरूपेण यथा तिष्ठति पादपः। . तथा भूम्यादिरूपेण शिव एको विराजते।। परि-१० वृक्षस्य पत्रपुष्पादि वटबीजे स्थितं यथा।

तथा हृदयबीजस्थं विश्वमेतत्परात्मनः।। परि-२० अर्थात् वस्त्र जैसे अपने प्रसारण से वस्त्रमन्दिर (डेरा) होकर दीख पड़ता है वैसे ही शिव अपने में नित्य सम्बन्ध से रहने वाली विमर्श शक्ति के विकास से विश्वरूप होकर दिखते हैं और वृक्ष जैसे पत्र शाखादि रूप से विराजमान होता है, वैसे ही शिव भूति-जलादिरूप से विराजते हैं। अतिविशाल वटवृक्ष के पत्रपुष्प फलादि उस वट-बीज में जैसे सूक्ष्मरूप से विलीन रहते हैं, वैसे ही चराचरात्मक यह प्रपञ्च परमात्मा के हृदयरूप बीज में सूक्ष्मरूप से विलीन रहता है। यही विषय शिवसूत्र में -

"स्वशक्तिप्रचयोऽस्य विश्वम्" (३-३०) ऐसा और "सर्वमङ्गला" नामक शास्त्र में प्रतिपादित किया गया है कि शक्ति और शक्तिमान् दो पदार्थ हैं -

शक्तिश्च शक्तिमांश्चैव पदार्थद्वयमुच्यते। शक्तयोऽस्य जगत् कृत्स्नं शक्तिमांस्तु महेश्वरः।।।

"बहु स्यां प्रजायेय" (छान्दोग्य उपनिषद् ६-२-३) में 'मैं एक ही परब्रह्म नानाविध प्रपञ्चरूप से परिणत हुआ करता हूँ" ऐसा बताया गया है।

यथोर्णनाभिः सृजते गृह्णते च। ऐसा इस मुण्डकश्रुति (१-१-७) में कहा गया है, अर्थात् मकड़ी जैसे अपने विशिष्ट स्वरूप से ही जाल का निर्माण कर फिर अपने विशिष्ट स्वरूप में ही उस जाल को लीन कर लेती है, शक्तिविशिष्ट परशिव स्वशक्ति-विकासरूप प्रपञ्च को अपने विशिष्ट स्वरूप से ही निर्माण कर फिर अपने विशिष्ट स्वरूप में ही लीन कर लेता है।

#### ७. जगत्-सत्यत्व-विचार
25 शक्तिविशिष्ट परशिवब्रह्म से समुत्पन्न हुआ चराचरात्मक यह सकल जगत् मिथ्या नहीं, किन्तु सत्य है, इस विषय की अनन्त श्रुतियाँ मुक्तकण्ठ से घोषणा कर रही हैं। तैत्तिरीयश्रुति (आनन्दवल्ली ६) कहती है -

ខ្ញុំ ។

श्रीकरभाष्य का दर्शन सोऽकामयत। बहुस्यां प्रजायेयेति। स तपोऽतप्यत। स तपस्तप्त्वा इदं सर्वमसृजत। यदिदंकिंच। तत्सृष्ट्वा तदेवानुप्राविशत् । तदनुप्रविश्य। सच्च त्यच्चाभवत्। निरुक्तं चानिरुक्तं च। निलयनं चानिलयनं च। विज्ञानं चाविज्ञानं च। सत्यं चानृतं

च सत्यमभवत् । यदिदं किञ्च। तत्सत्यमित्याचक्षते। यही विषय सिद्धान्तशिखामणि में इस प्रकार वर्णित है

यस्मादेतत् समुत्पन्नं महादेवाच्चराचरम्। तस्मादेतन्न भिद्येत यथा कुम्भादिकं मृदः ।। शिवतत्त्वात् समुत्पन्नं जगदस्मान्न भिद्यते। फेनोर्मिबुबुदाकारो यथा सिन्धोर्न भिद्यते।। यथा पुष्पपलाशादिवृक्षरूपान्न भिद्यते।

तथा शिवात्पराकाशाज्जगतो नास्ति भिन्नता ।। अर्थात् मृत्तिका से बनी हुई घटादि वस्तुएँ जैसे उस मृत्तिका से भिन्न नहीं रहती हैं, वैसे ही शिव से निर्मित्त हुआ चराचरात्मक यह जगत् शिव से भिन्न नहीं रहता। समुद्र से उत्पन्न हुए फेन, ऊर्मि और बुबुद् जैसे उस समुद्र से भिन्न नहीं रहते, उसी तरह शिवतत्त्व से उत्पन्न हुआ यह जगत् शिव से भिन्न नहीं रहता। पत्र, पुष्प और शाखादिक जैसे वृक्ष स्वरूप से भिन्न नहीं रहते, वैसे ही चराचरात्मक यह जगत् पराकाश स्वरूप शिव से भिन्न

नहीं रहता।

मामा
#### ८. प्रमाण-विचार

वीरशैव-सिद्धान्त में प्रत्यक्ष, अनुमान और शब्द ये तीन ही प्रमाण अङ्गीकृत हैं। अन्य दार्शनिकों के द्वारा अङ्गीकृत उपमान आदि प्रमाण भी प्रत्यक्ष,अनुमान और शब्द इन तीन प्रमाणों में ही अन्तर्भूत हो जाते हैं, ऐसा वीरशैवमताचार्यों ने प्रमाण-निरूपण-प्रसङ्ग में स्पष्ट रीति से प्रतिपादन किया है। इन आचार्य भगवत्पादों का अभिप्राय यह है कि अनुपलब्धि प्रमाण प्रत्यक्ष प्रमाण में, उपमान, अर्थापत्ति और सम्भव, ये तीन अनुमान प्रमाण में, तथा ऐतिय शब्द प्रमाण में अन्तर्भूत हो जाते हैं।

#### ९. लिङ्गाङ्गसामरस्य-विचार
वीरशैव-सिद्धान्त में परशिव ब्रह्म का 'स्थल" नाम से निर्देश किया गया है।

वेदान्त-खण्ड स्थीयते लीयते यत्र जगदेतच्चराचरम्।

तद् ब्रह्म स्थलमित्युक्त स्थलतत्त्वविशारदैः।।। अर्थात् यह चराचरात्मक जगत् जिसमें उत्पत्ति और लय को पाता है, वही ब्रह्म "स्थल" नाम से कहा गया है। स्थलरूपी यह परशिव ब्रह्म अपनी लीला से "अङ्गस्थल" और "लिङ्गस्थल" नाम से दो प्रकार का हुआ है। पूर्वोक्त अचिच्छक्तिविशिष्ट जीव ही अङ्गपदवाच्य है और चिच्छक्तिविशिष्ट परशिव ही लिड्पदवाच्य है, यह शिवलिंग भक्तानुग्रह के निमित्त स्थूल, सूक्ष्म और कारण नामक शरीर के भेद से इष्टलिङ्ग, प्राणलिङ्ग और भावलिङ्ग नाम से तीन प्रकार का होता है। अङ्ग भी "त्यागाङ्ग", "भोगाङ्ग",'योगाला' नाम से तीन प्रकार का होता है। यह अङ्गस्थल अवान्तरभेद से चौवालीस (४४) प्रकार का और लिङ्गस्थल सत्तावन (५७) प्रकार का होता है, दोनों मिलकर १०१ स्थल होते हैं। एकोत्तर शतस्थलात्मक लिङ्गाासामरस्यजन्य ज्ञान ही मोक्ष

का मूल कारण है। कि

जले जलमिव न्यस्तं वझौ वहिरिवार्पितः। परे ब्रह्मणि लीनात्मा विभागेन न दृश्यते।।

(सि. शि. परि. २०) रेणुकाचार्य जी की इस उक्ति के अनुसार लिङ्गाली वीरशैव घटस्थल के स्वरूप का ठीक से अधिगमन कर पानी में पानी की तरह, अग्नि में अग्नि की तरह उस परशिव ब्रह्म में सामरस्य को पाकर शिवसायुज्य को प्राप्त कर लेता है। शुद्धात्मा अङ्ग नामक जीव का लिङ्ग नामक शिब में सामरस्य को प्राप्त कर लेना ही "लिङ्गाङ्गसामरस्य कहलाता है। यही "शिवजीवैक्य" है।

पुनश्च श्रीकण्ठभाष्य और श्रीकरभाष्य के अतिरिक्त ब्रह्मसूत्र पर एक और शैवभाष्य है जिसे नीलकण्ठ ने १४वीं शती में लिखा था। उसका नाम ब्रह्ममीमांसा है। वह शैवसिद्धान्तानुसारी भाष्य है। उसका संक्षेप डा. राधाकृष्णन ने अपने ग्रन्थ भारतीय दर्शन इण्डियन फिलासफी, द्वितीय भाग, लन्दन, प्रथम संस्करण, १६२७, पुनर्मुद्रक, १E५१, पृ. ७२३-७३१ में दिया है। उसमें विशिष्टाद्वैतवाद का प्रतिपादन है। नीलकण्ठ वहाँ लिखते हैं वयं तु वेद-शिवागमयोः भेदं न पश्यामः (ब्रह्ममीमांसा पृ. १५६) । स्पष्ट है कि शैवागमों और श्रतियों दोनों के प्रामाण्य-बल पर नीलकण्ट ने ब्रह्ममीमांसा लिखी है। उनका प्रयोजन शैवागमों को वेदान्त-धारा में लाना है। (सम्पादक)।

393

श्रीकरभाष्य का दर्शन

##### सन्दर्भ-ग्रन्थ
१. श्रीपति पण्डित, ब्रह्मसूत्र-श्रीकरभाष्य, २ भाग, प्राच्यविद्या संशोधनालय, मैसूर,

१६७७। २. नझुण्डाराध्य, एम.जी., ब्रह्मसूत्रवृत्ति, शंकरमठ वीथिका, मैसूर, १६७४। ३. हिरेमठ, डा. चन्द्रशेखर शर्मा, सिद्धान्तशिखामणि समीक्षा, जंगमवाड़ी मठ,

हा वाराणसी, १६८६। ४. हयवदन राव, सी. इन्ट्रोड्क्शन, टु, श्रीकरभाष्य सहित श्रीकरभाष्य अंग्रेजी अनुवाद

भाग दो, बंगलोर, १६३६॥ ५. शंकरशास्त्री, ब्रह्मसूत्रवृत्ति, शंकरविलास संस्कृत पाठशाला, मैसूर, १६७४। ६. शंकरशास्त्री, ईश-केन-मुण्डक-सिद्धान्तशिखोपनिषद्-वीरशैवभाष्याणि, काशीनाथ

ग्रन्थमाला, मैसूर, १६३०। ७. सिद्धप्पा, टी.जी., भगवद्गीता वीरशैवभाष्यम्, काशीनाथ ग्रन्थमाला, मैसूर, १६६६ । ८. शिवयोगि शिवाचार्य, सिद्धान्तशिखामणि, तत्त्वप्रदीपिका व्याख्या सहित, सोलापुर,

१६०५।

तृतीय अध्याय

### ब्रह्मसूत्र का शक्तिभाष्य

ब्रह्मसूत्र पर शक्तिभाष्य के रचयिता श्रीपंचानन तर्करन भट्टाचार्य हैं। शक्तिभाष्य के अतिरिक्त उनके अन्य ग्रन्थ हैं - दुर्गासप्तशती का देवीभाष्य और भगवद्गीता का देवीभाष्य। वे श्रीविद्या के उपासक थे। श्रीविद्या का मूर्तिमान् विग्रह श्रीचक्र है। अतएव श्रीचक्र की उपासना ही महाचार्य जी की प्रमुख शाक्तोपासना या शाक्त-साधना थी। शक्तिभाष्य लिखने की प्रेरणा भट्टाचार्य जी को शारीरकभाष्यकार शङकराचार्य से ही मिली थी जिन्होंने आनन्दलहरी या सौन्दर्यलहरी की रचना की थी और जिनके सम्प्रदाय में श्रीविद्या और श्रीचक्र की उपासना प्रचलित है।

शक्तिभाष्य के अनुसार 'अथातो ब्रह्मजिज्ञासा' सूत्र में मुख्य पद जिज्ञासा है। उससे अधिकारी, प्रयोजन, अभिधेय तथा संबन्ध, इस अनुबन्ध-चतुष्टय का निर्देश होता है। जिज्ञासा हृदय में वृत्तियों के उल्लास-स्वरूप शक्ति-स्पन्द या विमर्श है। वेदान्तशास्त्र की रचना का आधार ब्रह्मजिज्ञासा है। ब्रह्म संबंधी पार्यन्तिक ज्ञान प्राप्त करने की इच्छा मीमांसा के अनुसार प्रमा है। प्रमा प्रमाता की प्रमाणप्रमेयप्रकर्ष गवेषिका प्रतिभा होती है। प्रतिभा शक्ति की शाक्त-चेतना का उल्लास मात्र होती है।

सृष्टि का उच्छलन चेतना की तरङ्गों से ही सम्भव है। तरङ्गों में दिव्यता की दीप्ति होती है। दित्यता से सबसे पहले देव-सृष्टि होती है। देवों के आदिदेव ब्रह्मा हैं। श्रुति कहती है "ब्रह्मा देवानां प्रथम सम्बभूव" (मुण्डक १-१-१) । ब्रह्मा ही हिरण्यगर्भ है। श्रुति कहती है-'हिरण्यगर्भः समवर्तताने' अर्थात् सर्वप्रथम हिरण्यगर्भ ब्रह्मा ही उत्पन्न हुए थे। हिरण्यगर्भ के लिये तन्त्रशास्त्र का शब्द है - परनादगर्भ। यह आद्य विमर्श है जिससे सृष्टि का विसर्जन, प्रसरण और प्रतिसंचरण क्रम से उल्लसित रहता है।

ब्रह्म ही ब्राह्मण है। "सैषा क्षत्रस्य योनिर्यद् ब्रह्म" के अनुसार ब्राह्मण वर्ण सृष्टि का कारण है, यह सिद्ध होता है। इस प्रकार ब्रह्मा के जन्म की जानकारी के बाद उपासक यह जिज्ञासा करता है कि इस ब्रह्मा का जन्म कहाँ से होता है। इस प्रश्न को यत् सर्वनाम के माध्यम से सूत्रकार अनिश्चय के गर्भ में डाल देते हैं। जिससे आदिदेव का आविर्भाव हुआ, वह कौन हो सकता है? श्रुति कहती है- 'यतो वा इमानि भूतानि जायन्ते येन जातानि जीवन्ति । इस प्रयोग में भी यतः शब्द अपना आन्तरिक अर्थ उद्घाटित नहीं करता।

श्रीचक्र के उपासनाक्रम में 'यतः' की वैज्ञानिक प्रक्रिया स्वीकृत की गयी है। वस्तुतः

ब्रह्मसूत्र का शक्तिभाष्य

३१५ शिवशक्ति का यामलरूप ही श्रीचक्न है। चर्याक्रम में जैसे स्त्री-पुरुष से सन्तानोत्पत्ति होती है, उसी तरह शिवशक्ति संघट्ट से इस आद्य (अदनीय, भोग्य, पिण्ड, अण्ड, ब्रह्माण्ड आदि) की उत्पत्ति होती है। ब्रह्म वही है। इस दृष्टि से शिवशक्ति का यामल उल्लास ही यह सर्ग है- यह उद्भावना भी स्वाभाविक हो जाती है।

- वेदोक्त देवीसूक्त में भगवती परमाम्बा स्वयं कहती हैं - 'अहमेव स्वयमिदं वदामि, जुष्टं देवेभिरुत मानुषेभिः', 'अहं ब्रह्मब्रह्मणी वेदितव्ये', 'भक्तः प्रकृतिपुरुषात्मकं जगत्' इन उदाहरणों के आधार पर 'जन्मादि अस्य यतः' इस सूत्र का परमार्थ भक्तिवाद पर निर्भर प्रतीत होता है।

तत्तु समन्वयात्' यह सूत्र भी चिति-चैतन्य में प्रतिफलित अचिति के अचेनत्व का समन्वय स्वाभाविक मानता है। चित्कर्तृत्व और अचित्कर्तृत्व के व्यर्थ के ऊहापोह में न जाकर सूत्रकार समन्वय के दृष्टिकोण को ही अपनाते हुए प्रतीत होते हैं। परिणामतः शक्ति का शाक्त चमत्कार भी वहाँ अपनी चमक बिखेरता प्रतीत होता है।

इस प्रकार ब्रह्मसूत्र का प्रत्येक सूत्र कुछ रहस्यों की ओर संकेत करता प्रतीत होता है। उसमें शाक्त रहस्य की रश्मियों का प्रकाश प्रज्वलित है। श्रीपञ्चानन तर्करत्न के हृदय को वह आन्दोलित करने लगा। इनकी शाक्त अनुसंधित्सा ने प्रत्येक सूत्र में उसका अनुदर्शन किया। उनमें चिति का चमत्कार था। शक्तिभाष्य में वही व्यक्त है।

वैयाकरण शब्द को ब्रह्म मानता है। शाक्त तो परमात्मा की सकलशब्दमयी तनु की उपासना ही करता है। वह कहता है -

'तव च का किल न स्तुतिरम्बिके

सकलशब्दमयी किल ते तनुः'। का वह सकल मूर्तियों में जगदम्बिका के रूप का दर्शन करता है -

निखिलमूर्तिषु मे भवदन्चयो मनसिजासु बहिः प्रसरासु च।

(अभिनवगुप्त) इसलिये ब्रह्मसूत्रों के शब्दों में, पक्षों और वर्णावर्णा के धात्वर्थों में शाक्तदृष्टि समर्थक परम्परा का एक क्रमिक विकास झाँकता प्रतीत हुआ और तर्करल की सत्तर्क से प्रभावित प्रतिभा ने इसे शक्तिभाष्य के रूप में अभिव्यक्त कर दिया। नैगमिक और आगमिक अध्येताओं को यह बात पूरी तरह विदित है कि बहुत से ऐसे पारिभाषिक शब्द हैं, जिनसे व्युत्पत्ति के आधार पर विभिन्न अर्थों का उत्सर्जन होता है। सम्प्रदाय प्रसिद्ध परिपाटी के

वेदान्त-खण्ड अनुसार उनके कुछ निश्चित अर्थ लगाये जाते हैं। शक्ति, शक्तिमान, चित्-अचित्, ब्रह्म, संविद, विमर्श, माया, प्रकृति, प्रपञ्च, आवरण, कर्म, बन्ध-मोक्ष आदि ऐसे ही शब्द हैं। प्रत्येक दर्शन अपनी पारम्परिक दृष्टि से इनका निगमन करता है और सम्प्रदाय-सिद्ध मान्यता का प्रतिपादन करता है। कुछ ऐसे भी प्रयोग होते हैं जिनसे प्रकरण, प्रसंगों और सन्दर्भो के अनुसार विभिन्न अर्थ अनायास अभिव्यक्त होने लगते हैं। कि 3 उदाहरण स्वरूप समन्वयाधिकरण का चतुर्थ सूत्र 'तत्तु समन्वयात्' लिया जा सकता है। इसमें प्रयुक्त तत् आद्य का उपादान है। तत् शब्द में कर्तृत्व का अभिव्यञ्जन होता है। वह माया में भी घटित है और औपचारिक रूप से प्रारम्भ में भी। यहाँ चित् और अचित दोनों में शक्तित्व का सामानाधिकरण्य निर्दिष्ट है। कभी-कभी कार न रहने पर भी पहले रहने के आधार पर कारवाला घर कहते हैं। इस प्रकार चिद्-अचिद् और अचित्-चित् होने लगते हैं। दोनों मिलकर ब्रह्म होते हैं। इसमें एक विशिष्ट सत्ता का बोध भी होने लगता है। इन्हीं विविधताओं का समन्वय होता है। यह अर्थ ब्रह्मपरक दृष्टि का अभिव्यंजन करता है।

वहीं इन्हीं शब्दों के द्वारा शाक्तभाव का भी अभिव्यंजन होता है। श्रीचक्र में ४ धैकण्ठ रेखायें, ४ शिवरेखायें, पाँच शक्तिरेखायें और शम्भु रूप मध्य बिन्दु हैं जिनके समन्वय से श्रीचक्न की निर्मिति होती है। शिवशक्यात्मक ब्रह्म और बिन्दु में व्यक्त उसकी सूक्ष्म हेतु सत्ता का बोध हो जाता है। इसी में समस्त शरीरचक्रों का समन्वय भी होता अनुभूत होता है। इसी में सारी मातृका भी झाँकती हुई प्रतीत होती है। इस प्रकार की भिन्न-भिन्न अर्थाभिव्यक्ति से सूत्र प्रयुक्त शब्दों का व्यापक आयाम परिलक्षित होता है।

अधिकरण १४ार सूत्र के सर्वकारकानाधिकरण की भी यही दशा है। शक्ति और ब्रह्म की व्याख्या की घोषणा में शक्तिवाद की शाक्तदृष्टि की भी व्याख्या हो गयी है-यह सिद्ध

होता है।

निष्कर्षतः हम कह सकते हैं कि शक्तिभाष्य का प्रतिपाद्य विषय एक ऐसी विलक्षण सत्ता है जो नित्य है। वह सत्ता ही शक्ति है। यही शक्ति ब्रह्म है। ब्रह्म और शक्ति का कभी पारस्परिक वियोग नहीं होता। चिद् और अचित् उभयात्मक होते हुए भी उसमें विकार या स्वरूप प्रभाव नहीं होता। इसी शक्ति से विश्व की उत्पत्ति होती है। सारा विश्व शिव और शक्ति की अन्विति से अत्यन्त पवित्र है। यह सत्ता ज्ञानरूपा है। क्रियामयी है। शिवेच्छा संप्रसूत है। अत्यन्त बल अचिन्मात्र कोटि में प्रतिबिम्बरूपा एवं स्थूल इदन्तामयी रूप में प्रतिभाषित है। इसी रूप में यह प्रकृति है। यह शुद्धविद्यामयी भी है और मायाम्बिका भी है। शक्ति से पञ्चमहाभूत पर्यन्त यह उल्नास शिव की क्रीडा का चमत्कार है। मूलशक्ति की उपासना उमा और दुर्गा रूप से उपासकों द्वारा की जाती है। श्रीचक्र की पूरी उपासना पद्धति का आसूत्रण ब्रह्मसूत्रों का प्रतिपाद्य विषय है।

ब्रह्मसूत्र का शक्तिभाष्य

३१७ शाक्तवाद ही सरूपाद्वैतवाद है। सारा प्रपञ्च चिदचित् शिवशक्ति की स्वात्मसत्ता के अतिरिक्त कुछ नहीं है। ब्रह्मसूत्रों में इसी शक्तिरूप ब्रह्म का निरूपण है। इस समस्त उल्लास का तत्त्वज्ञान उसी की कृपा से सम्भव है। उसकी कृपा विशिष्ट उपासना से प्राप्त की जा सकती है। सप्तशती की उपासना उसकी एक विधि है। 'चितिरूपेण या कृत्स्नमेतद्व्याष्य स्थिता जगत्, से भी तात्त्विकता का बोध होता है। यह नितान्त सत्य है कि सप्तशती वेदमत समर्थिका विद्या ही है। देवीभाष्य में इसका सविस्तर प्रतिपादन है।

ब्रह्मसूत्र का शक्तिभाष्य शक्तिब्रह्म का प्रतिपादक है। सर्वधर्मोपपत्ति नाम अभिकरण २-१-३७ अंशाधिकरसा २-३-४३-५३ कार्याख्यानाधिकरण ३-३-१८और अनावृत्ति अभिकरण ४-४-२२ जैसे सूत्रों में उसी निर्विशेष ब्रह्मस्वरूपा महाशक्ति का प्रतिपादन किया गया है। इनके स्वाध्याय से उपासक की श्रद्धा को एक नये आयाम में प्रवेश का अवसर प्राप्त होता है। डा. गोपीनाथ कविराज का मत है कि यद्यपि शक्तिभाष्यकार का प्रयास सराहणीय है, तथापि उनका भाष्य शाक्तमत की किसी परम्परा का प्रतिनिधित्व नहीं करता है। (देखिए, हिस्ट्री आफ फिलासफी, ईस्टर्न एण्ड वेस्टर्न, सं. डा. सर्वपल्लि राधाकृष्णन्, लन्दन, १६५२,

भाग २, पृ. ४२५ टिप्पणी । (सं.)

##### सहायक-ग्रन्थ 
१. पञ्चानन तर्करल भट्टाचार्य, ब्रह्मसूत्रशक्तिभाष्य, वाराणसी, १६३७-१६३६ । २. पञ्चानन तर्करत्न भट्टाचार्य, ईशावास्योपनिषद्-शक्तिभाष्य, वाराणसी, १६३६ ।।वेदान्त-खण्ड
