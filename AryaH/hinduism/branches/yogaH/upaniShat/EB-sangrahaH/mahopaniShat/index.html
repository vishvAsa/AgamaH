<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | महोपनिषत्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/branches/yogaH/upaniShat/EB-sangrahaH/mahopaniShat/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/branches/yogaH/upaniShat/EB-sangrahaH/mahopaniShat/" rel="feed" type="application/rss+xml" title="आगमे विश्वासटिप्पन्यः" />

    <meta property="og:url" content="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/">
  <meta property="og:site_name" content="आगमे विश्वासटिप्पन्यः">
  <meta property="og:title" content="महोपनिषत्">
  <meta property="og:description" content="[[महोपनिषत्	Source: EB]]
[
महोपनिषत् ।
प्रथमोऽढ्यायः
यन्महोपनिषद्वेद्यं चिदाकाशतया स्थितम् ।
परमाद्वैतसाम्राज्यं तद्रामब्रह्म मे गतिः ॥
ॐ आप्यायन्तु मामाङ्गानि वाक्प्राणश्चक्षुः
श्रोत्रमथो बलमिन्द्रियाणि च ॥ सर्वाणि सर्वं ब्रह्मोपनिषदं
माहं ब्रह्म निराकुर्यां मा मा ब्रह्म निराकरोदनिरकरणम
स्त्वनिराकारणं मेस्तु तदात्मनि निरते य उपनिषत्सु धर्मास्ते
मयि सन्तु ते मयि सन्तु॥
ॐ शान्तिः शान्तिः शान्तिः ॥
अथातो महोपनिषदं व्याख्यास्यमस्तदाहुरेको ह वै नारायण
आसीन्न ब्रह्मा नेशानो नापो नाग्नीषोमौ नेमे द्यावापृथिवी न
नक्षत्राणि न सूर्यो न चन्द्रमाः । स एकाकी न रमते । तस्य">
  <meta property="og:locale" content="en_us">
  <meta property="og:type" content="article">
    <meta property="article:section" content="aryah">

  <meta itemprop="name" content="महोपनिषत्">
  <meta itemprop="description" content="[[महोपनिषत्	Source: EB]]
[
महोपनिषत् ।
प्रथमोऽढ्यायः
यन्महोपनिषद्वेद्यं चिदाकाशतया स्थितम् ।
परमाद्वैतसाम्राज्यं तद्रामब्रह्म मे गतिः ॥
ॐ आप्यायन्तु मामाङ्गानि वाक्प्राणश्चक्षुः
श्रोत्रमथो बलमिन्द्रियाणि च ॥ सर्वाणि सर्वं ब्रह्मोपनिषदं
माहं ब्रह्म निराकुर्यां मा मा ब्रह्म निराकरोदनिरकरणम
स्त्वनिराकारणं मेस्तु तदात्मनि निरते य उपनिषत्सु धर्मास्ते
मयि सन्तु ते मयि सन्तु॥
ॐ शान्तिः शान्तिः शान्तिः ॥
अथातो महोपनिषदं व्याख्यास्यमस्तदाहुरेको ह वै नारायण
आसीन्न ब्रह्मा नेशानो नापो नाग्नीषोमौ नेमे द्यावापृथिवी न
नक्षत्राणि न सूर्यो न चन्द्रमाः । स एकाकी न रमते । तस्य">
  <meta itemprop="wordCount" content="6418">
  <meta name="twitter:card" content="summary">
  <meta name="twitter:title" content="महोपनिषत्">
  <meta name="twitter:description" content="[[महोपनिषत्	Source: EB]]
[
महोपनिषत् ।
प्रथमोऽढ्यायः
यन्महोपनिषद्वेद्यं चिदाकाशतया स्थितम् ।
परमाद्वैतसाम्राज्यं तद्रामब्रह्म मे गतिः ॥
ॐ आप्यायन्तु मामाङ्गानि वाक्प्राणश्चक्षुः
श्रोत्रमथो बलमिन्द्रियाणि च ॥ सर्वाणि सर्वं ब्रह्मोपनिषदं
माहं ब्रह्म निराकुर्यां मा मा ब्रह्म निराकरोदनिरकरणम
स्त्वनिराकारणं मेस्तु तदात्मनि निरते य उपनिषत्सु धर्मास्ते
मयि सन्तु ते मयि सन्तु॥
ॐ शान्तिः शान्तिः शान्तिः ॥
अथातो महोपनिषदं व्याख्यास्यमस्तदाहुरेको ह वै नारायण
आसीन्न ब्रह्मा नेशानो नापो नाग्नीषोमौ नेमे द्यावापृथिवी न
नक्षत्राणि न सूर्यो न चन्द्रमाः । स एकाकी न रमते । तस्य">
<script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/branches\/yogaH\/upaniShat\/EB-sangrahaH\/mahopaniShat\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/branches\/yogaH\/upaniShat\/EB-sangrahaH\/mahopaniShat.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>







    <link rel="stylesheet" href="/AgamaH/webpack_dist/uiLib.css">
<link rel="stylesheet" href="/AgamaH/css/uiLibPrint.css" media="print" >
<link rel="stylesheet" href="/AgamaH/css/fonts.css" >
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> महोपनिषत्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="महोपनिषत्">महोपनिषत्</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/branches/yogaH/upaniShat/EB-sangrahaH/mahopaniShat.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>[[महोपनिषत्	Source: <a href="https://www.ebharatisampat.in/read_chapter.php?bookid=MjE5NDQ0NzU4OTkzMjE0">EB</a>]]</p>
<p>[</p>
<p>महोपनिषत् ।</p>
<p><strong>प्रथमोऽढ्यायः</strong></p>
<p>यन्महोपनिषद्वेद्यं चिदाकाशतया स्थितम् ।</p>
<p>परमाद्वैतसाम्राज्यं तद्रामब्रह्म मे गतिः ॥</p>
<p>ॐ आप्यायन्तु मामाङ्गानि वाक्प्राणश्चक्षुः</p>
<p>श्रोत्रमथो बलमिन्द्रियाणि च ॥ सर्वाणि सर्वं ब्रह्मोपनिषदं</p>
<p>माहं ब्रह्म निराकुर्यां मा मा ब्रह्म निराकरोदनिरकरणम</p>
<p>स्त्वनिराकारणं मेस्तु तदात्मनि निरते य उपनिषत्सु धर्मास्ते</p>
<p>मयि सन्तु ते मयि सन्तु॥</p>
<p>ॐ शान्तिः शान्तिः शान्तिः ॥</p>
<p>अथातो महोपनिषदं व्याख्यास्यमस्तदाहुरेको ह वै नारायण</p>
<p>आसीन्न ब्रह्मा नेशानो नापो नाग्नीषोमौ नेमे द्यावापृथिवी न</p>
<p>नक्षत्राणि न सूर्यो न चन्द्रमाः । स एकाकी न रमते । तस्य</p>
<p>ध्यानान्तःस्थस्य यज्ञस्तोममुच्यते । तस्मिन्पुरुषाश्चतुर्दश</p>
<p>जायन्ते । एका कन्या । दशेन्द्रियाणि मन एकादशं तेजः ।</p>
<p>द्वादशोऽहङ्कारः । त्रयोदशकः प्राणः । चतुर्दश आत्मा ।</p>
<p>पञ्चदशी बुद्धिः । भूतानि पञ्च तन्मात्राणि । पञ्च महाभूतानि ।</p>
<p>स एकः पञ्चविंशतिः पुरुषः । तत्पुरुषं पुरुषो निवेश्य नास्य</p>
<p>प्रधानसंवत्सरा जायन्ते । संवत्सरादधिजायन्ते । अथ पुनरेव</p>
<p>नारायणः सोऽन्यत्कामो मनसाध्यायत । तस्य ध्यानान्तःस्थस्य</p>
<p>ललाटात्त्र्यक्षः शूलपाणिः पुरुषो जायते । बिभ्रच्च्ह्रियं यशः</p>
<p>सत्यं ब्रह्मचर्यं तपो वैराग्यं मन ऐश्वर्यं सप्रणवा व्याहृतय</p>
<p>ऋग्यजुःसामाथर्वाङ्गिरसः सर्वाणि च्हन्दांसि तान्यङ्गे</p>
<p>समाश्रितानि । तस्मादीशानो महादेवो महादेवः । अथ पुनरेव</p>
<p>नारायणः सोऽन्यत्कामो मनसाध्यायत । तस्य ध्यानान्तःस्थस्य</p>
<p>ललाटात्स्वेदोऽपपत् । ता इमाः प्रतता आपः । ततस्तेजो हिरण्मयमन्डलम् ।</p>
<p>तत्र ब्रह्मा चतुर्मुखोऽजायत । सोऽध्याय्त् । पूर्वाभिमुखो भूत्वा</p>
<p>भूरिति व्याहृतिर्गायत्रं च्हन्द ऋग्वेदोऽग्निर्देवता । पश्चिमाभिमुखो</p>
<p>भूत्वा भुवरिति व्याहृतिस्त्रैष्टुभं च्हन्दो यजुर्वेदो वायुर्देवता ।</p>
<p>उत्तराभिमुखो भूत्वा स्वरिति व्याहृतिर्जाग्रतं च्हन्दः सामवेदः सूर्यो</p>
<p>देवता । दक्षिणाभिमुखो भूत्वा महरितिव्याहृतिरानुष्टभ</p>
<p>च्हन्दोऽथर्ववेदाः सोमो देवता ।</p>
<p>सहस्रशीर्षं देवं सहस्राक्षं विश्वसम्भुवम् ।</p>
<p>विश्वतः परमं नित्यं विश्वं नारायणं हरिम् ।</p>
<p>विश्वमेवेदं पुरुषस्तद्विश्वमुपजीवति ।</p>
<p>पतिं विश्वेश्वरं देवं समुद्रे विश्वरूपिणम् ।</p>
<p>पद्मकोशप्रतीकाशं लम्बत्याकोशसंनिभम् ।</p>
<p>हृदयं चाप्यधोमुखं सन्तत्यै सीत्कराभीश्च ।</p>
<p>तस्य मध्ये महानर्चिर्विश्वर्चिर्विश्वतोमुखम् ।</p>
<p>तस्य मध्ये वह्निशिखा अणीयोर्ध्वा व्यवस्थिता ।</p>
<p>तस्याः शिखाया मध्ये परमात्मा व्यवस्थिता ।</p>
<p>स ब्रह्मा स ईशानः सेन्द्रः सोऽक्षरः परमः स्वराडिति महोपनिषत् ॥</p>
<p>इति प्रथमोध्यायः ॥ १॥</p>
<hr>
<p><strong>द्वितीयोऽध्यायः।</strong></p>
<p>शुको नाम महातेजाः स्वरूपानन्दतत्परः ।</p>
<p>जातमात्रेण मुनिराड् यत्सत्यं तदवाप्तवान् ॥ १॥</p>
<p>तेनासौ स्वविवेकेन स्वयमेव महामनाः ।</p>
<p>प्रविचार्य चिरं साधु स्वात्मनिश्चयमाप्तवान् ॥ २॥</p>
<p>अनाख्यत्वादगम्यत्वान्मनःषष्ठेन्द्रियस्थितेः ।</p>
<p>चिन्मात्रमेवमात्माणुराकाशादपि सूक्ष्मकः ॥ ३॥</p>
<p>चिदणोः परमस्यान्तः कोटिब्रह्माण्डरेणवः ।</p>
<p>उत्पत्तिस्थितिमभ्येत्य लीयन्ते शक्तिपर्ययात् ॥ ४॥</p>
<p>आकाशं बाह्यशून्यत्वादनाकाशं तु चित्त्वतः ।</p>
<p>न किंचिद्यदनिर्देश्यं वस्तु सत्तेति किंचन ॥ ५॥</p>
<p>चेतनोऽसौ प्रकाशत्वाद्वेद्याभावाच्च्हिलोपमः ।</p>
<p>स्वात्मनि व्योमनि स्वस्थे जगदुन्मेषचित्रकृत् ॥ ६॥</p>
<p>तद्भामात्रमिदं विश्वमिति न स्यात्ततः पृथक् ।</p>
<p>जगद्भेदोऽपि तद्भानमिति भेदोऽपि तन्मयः ॥ ७॥</p>
<p>सर्वगः सर्वसम्बन्धो गत्यभावान्न गच्च्हति ।</p>
<p>नास्त्यसावश्रयाभावात्सद्रूपत्वादथास्ति च ॥ ८॥</p>
<p>विज्ञानमानन्दं ब्रह्म रातेर्दातुः परायणम् ।</p>
<p>सर्वसंकल्पसंन्यासश्चेतसा यत्परिग्रहः ॥ ९॥</p>
<p>जाग्रतः प्रत्ययाभावं यस्याहुः प्रत्ययं बुधाः ।</p>
<p>यत्संकोचविकासाभ्यां जगत्प्रलयसृष्टयः ॥ १०॥</p>
<p>निष्ठा वेदान्तवाक्यानामथ वाचामगोचरः ।</p>
<p>अहं सच्चित्परानन्दब्रह्मैवास्मि न चेतरः ॥ ११॥</p>
<p>स्वयैव सूक्ष्मया बुद्ध्या सर्वं विज्ञातवाञ्च्हुकः ।</p>
<p>स्वयं प्राप्ते परे वस्तुन्यविश्रान्तमनाः स्थितः ॥ १२॥</p>
<p>इदं वस्त्विति विश्वासं नासावात्मन्युपाययौ ।</p>
<p>केवलं विररामास्य चेतो विषयचापलम् ।</p>
<p>भोगेभ्यो भूरिभङ्गेभ्यो धाराभ्य इव चातकः ॥ १३॥</p>
<p>एकदा सोऽमलप्रज्ञो मेरावेकान्तसंस्थितः ।</p>
<p>पप्रच्च्ह पितरं भक्त्या कृष्णद्वैपायनं मुनिम् ॥ १४॥</p>
<p>संसाराडम्बरमिदं कथमभ्युत्थितं मुने ।</p>
<p>कथं च प्रशमं याति किं यत्कस्य कदा वद ॥ १५॥</p>
<p>एवं पृष्टेन मुनिना व्यासेनाखिलमात्मजे ।</p>
<p>यथावदखिलं प्रोक्तं वक्तव्यं विदितात्मना ॥ १६॥</p>
<p>अज्ञासिषं पूर्वमेवमहमित्यथ तत्पितुः ।</p>
<p>स शुकः स्वकया बुद्ध्या न वाक्यं बहु मन्यते ॥ १७॥</p>
<p>व्यासोऽपि भगवान्बुद्ध्वा पुत्राभिप्रायमीदृशम् ।</p>
<p>प्रत्युवाच पुनः पुत्रं नाहं जानामि तत्त्वतः ॥ १८॥</p>
<p>जनको नाम भूपालो विद्यते मिथिलापुरे ।</p>
<p>यथावद्वेत्त्यसौ वेद्यं तस्मात्सर्वमवाप्स्यसि ॥ १९॥</p>
<p>पित्रेत्युक्तः शुकः प्रायात्सुमेरोर्वसुधातलम् ।</p>
<p>विदेहनगरीं प्राप जनकेनाभिपालिताम् ॥ २०॥</p>
<p>आवेदितोऽसौ याष्टीकैर्जनकाय महात्मने ।</p>
<p>द्वारि व्याससुतो राजञ्च्हुकोऽत्र स्थितवानिति ॥ २१॥</p>
<p>जिज्ञासार्थं शुकस्यासावास्तामेवेत्यवज्ञया ।</p>
<p>उक्त्वा बभूव जनकस्तूष्णीं सप्त दिनान्यथ ॥ २२॥</p>
<p>ततः प्रवेशयामास जनकः शुकमङ्गणे ।</p>
<p>तत्राहानि स सप्तैव तथैवावसदुन्मनाः ॥ २३॥</p>
<p>ततः प्रवेशयामास जनकोऽन्तःपुराजिरे ।</p>
<p>राजा न दृश्यते तावदिति सप्तदिनानि तम् ॥ २४॥</p>
<p>तत्रोन्मदाभिः कान्ताभिर्भोजनैर्भोगसंचयैः ।</p>
<p>जनको लालयामास शुकं शशिनिभाननम् ॥ २५॥</p>
<p>ते भोगास्तानि भोज्यानि व्यासपुत्रस्य तन्मनः ।</p>
<p>नाजह्वुर्मन्दपवनो बद्धपीठमिवाचलम् ॥ २६॥</p>
<p>केवलं सुसमः स्वच्च्हो मौनी मुदितमानसः ।</p>
<p>संपूर्ण इव शीतांशुरतिष्ठदमलः शुकः ॥ २७॥</p>
<p>परिज्ञातस्वभावं तं शुकं स जनको नृपः ।</p>
<p>आनीय मुदितात्मानमवलोक्य ननाम ह ॥ २८॥</p>
<p>निःशेषितजगत्कार्यः प्राप्ताखिलमनोरथः ।</p>
<p>किमीप्सितं तवेत्याह कृतस्वागत आह तम् ॥ २९॥</p>
<p>संसाराडम्बरमिदं कथमभ्युत्थितं गुरो ।</p>
<p>कथं प्रशममायाति यथावत्कथयाशु मे ॥३०॥</p>
<p>यथावदखिलं प्रोक्तं जनकेन महात्मना ।</p>
<p>तदेव तत्पुरा प्रोक्तं तस्य पित्रा महाधिया ॥ ३१॥</p>
<p>स्वयमेव मया पूर्वमभिज्ञातं विशेषतः ।</p>
<p>एतदेव हि पृष्टेन पित्रा मे समुदाहृतम् ॥ ३२॥</p>
<p>भवताप्येष एवार्थः कथितो वाग्विदां वर ।</p>
<p>एष एव हि वाक्यार्थः शास्त्रेषु परिदृश्यते ॥ ३३॥</p>
<p>मनोविकल्पसंजातं तद्विकल्पपरिक्षयात् ।</p>
<p>क्षीयते दग्धसंसारो निःसार इति निश्चितः ॥ ३४॥</p>
<p>तत्किमेतन्महाभाग सत्यं ब्रूहि ममाचलम् ।</p>
<p>त्वत्तो विश्रममाप्नोमि चेतसा भ्रमता जगत् ॥ ३५॥</p>
<p>श्रुणु तावदिदानीं त्वं कथ्यमानमिदं मया ।</p>
<p>श्रीशुकं ज्ञानविस्तारं बुद्धिसारान्तरान्तरम् ॥ ३६॥</p>
<p>यद्विज्ञानात्पुमान्सद्यो जीवन्मुक्तत्वमाप्नुयात् ॥ ३७॥</p>
<p>दृश्यं नास्तीति बोधेन मनसो दृश्यमार्जनम् ।</p>
<p>संपन्नं चेत्तदुत्पन्ना परा निर्वाणनिर्वृतिः ॥ ३८॥</p>
<p>अशेषेण परित्यागो वासनायां य उत्तमः ।</p>
<p>मोक्ष इत्युच्यते सद्भिः स एव विमलक्रमः ॥ ३९॥</p>
<p>ये शुद्धवासना भूयो न जन्मानर्थभागिनः ।</p>
<p>ज्ञातज्ञेयास्त उच्यन्ते जीवन्मुक्ता महाधियः ॥ ४०॥</p>
<p>पदार्थभावनादार्ढ्यं बन्ध इत्यभिधीयते ।</p>
<p>वासनातानवं ब्रह्मन्मोक्ष इत्यभिधीयते ॥ ४१॥</p>
<p>तपः प्रभृतिना यस्मै हेतुनैव विना पुनः ।</p>
<p>भोगा इह न रोचन्ते स जीवन्मुक्त उच्यते ॥ ४२॥</p>
<p>आपतत्सु यथाकालं सुखदुःखेष्वनारतः ।</p>
<p>न हृष्यति ग्लायति यः स जीवन्मुक्त उच्यते ॥ ४३॥</p>
<p>हर्षामर्षभयक्रोधकामकार्पण्यदृष्टिभिः ।</p>
<p>न परामृश्यते योऽन्तः स जीवन्मुक्त उच्यते ॥ ४४॥</p>
<p>अहंकारमयीं त्यक्त्वा वासनां लीलयैव यः ।</p>
<p>तिष्ठति ध्येयसंत्यागी स जीवन्मुक्त उच्यते ॥ ४५॥</p>
<p>ईप्सितानीप्सिते न स्तो यस्यान्तर्वर्तिदृष्टिषु ।</p>
<p>सुषुप्तिवद्यश्चरति स जीवन्मुक्त उच्यते ॥ ४६॥</p>
<p>अध्यात्मरतिरासीनः पूर्णः पावनमानसः ।</p>
<p>प्राप्तानुत्तमविश्रान्तिर्न किंचिदिह वाञ्च्हति ।</p>
<p>यो जीवति गतस्नेहः स जीवन्मुक्त उच्यते ॥ ४७॥</p>
<p>संवेद्येन हृदाकाशे मनागपि न लिप्यते ।</p>
<p>यस्यासावजडा संवित्स जीवन्मुक्त उच्यते ॥ ४८॥</p>
<p>रागद्वेषौ सुखं दुःखं धर्माधर्मौ फलाफले ।</p>
<p>यः करोत्यनपेक्ष्यैव स जीवन्मुक्त उच्यते ॥ ४९॥</p>
<p>मौनवान्निरहंभावो निर्मानो मुक्तमत्सरः ।</p>
<p>यः करोति गतोद्वेगः स जीवन्मुक्त उच्यते ॥ ५०॥</p>
<p>सर्वत्र विगतस्नेहो यः साक्षिवदवस्थितः ।</p>
<p>निरिच्च्हो वर्तते कार्ये स जीवन्मुक्त उच्यते ॥ ५१॥</p>
<p>येन धर्ममधर्मं च मनोमननमीहितम् ।</p>
<p>सर्वमन्तः परित्यक्तं स जीवन्मुक्त उच्यते ॥ ५२॥</p>
<p>यावती दृश्यकलना सकलेयं विलोक्यते ।</p>
<p>सा येन सुष्ठु संत्यक्ता स जीवन्मुक्त उच्यते ॥ ५३॥</p>
<p>कट्वम्ललवणं तिक्तममृष्टं मृष्टमेव च ।</p>
<p>सममेव च यो भुङ्क्ते स जीवन्मुक्त उच्यते ॥ ५४॥</p>
<p>जरामरणमापच्च राज्यं दारिद्र्यमेव च ।</p>
<p>रम्यमित्येव यो भुङ्क्ते स जीवन्मुक्त उच्यते ॥ ५५॥</p>
<p>धर्माधर्मौ सुखं दुःखं तथा मरणजन्मनी ।</p>
<p>धिया येन सुसंत्यक्तं स जीवन्मुक्त उच्यते ॥ ५६॥</p>
<p>उद्वेगानन्दरहितः समया स्वच्च्हया धिया ।</p>
<p>न शोचते न चोदेति स जीवन्मुक्त उच्यते ॥ ५७॥</p>
<p>सर्वेच्च्हाः सकलाः शङ्काः सर्वेहाः सर्वनिश्चयाः ।</p>
<p>धिया येन परित्यक्ताः स जीवन्मुक्त उच्यते ॥ ५८॥</p>
<p>जन्मस्थितिविनाशेषु सोदयास्तमयेषु च ।</p>
<p>सममेव मनो यस्य स जीवन्मुक्त उच्यते ॥ ५९॥</p>
<p>न किंचन द्वेष्टि तथा न किंचिदपि काङ्क्षति ।</p>
<p>भुङ्क्ते यः प्रकृतान्भोगान्स जीवन्मुक्त उच्यते ॥ ६०॥</p>
<p>शान्तसंसारकलनः कलावानपि निष्कलः ।</p>
<p>यः सचित्तोऽपि निश्चित्तः स जीवन्मुक्त उच्यते ॥ ६१॥</p>
<p>यः समस्तार्थजालेषु व्यवहार्यपि निःस्पृहः ।</p>
<p>परार्थेष्विव पूर्णात्मा स जीवन्मुक्त उच्यते ॥ ६२॥</p>
<p>जीवन्मुक्तपदं त्यक्त्वा स्वदेहे कालसात्कृते ।</p>
<p>विशत्यदेहमुक्तत्वं पवनोऽस्पन्दतामिव ॥ ६३॥</p>
<p>विदेहमुक्तो नोदेति नास्तमेति न शाम्यति ।</p>
<p>न सन्नासन्न दूरस्थो न चाहं न च नेतरः ॥ ६४॥</p>
<p>ततः स्तिमितगंभीरं न तेजो न तमस्ततम् ।</p>
<p>अनाख्यमनभिव्यक्तं सत्किंचिदवशिष्यते ॥ ६५॥</p>
<p>न शून्यं नापि चाकारो न दृश्यं नापि दर्शनम् ।</p>
<p>न च भूतपदार्थौघसदनन्ततया स्थितम् ॥ ६६॥</p>
<p>किमप्यव्यपदेशात्मा पूर्णात्पूर्णतराकृतिः ।</p>
<p>न सन्नासन्न सदसन्न भावो भावनं न च ॥ ६७॥</p>
<p>चिन्मात्रं चैत्यरहितमनन्तमजरं शिवम् ।</p>
<p>अनादिमध्यपर्यन्तं यदनादि निरामयम् ॥ ६८॥</p>
<p>द्रष्टृदर्शनदृश्यानां मध्ये यद्दर्शनं स्मृतम् ।</p>
<p>नातः परतरं किंचिन्निश्चयोऽस्त्यपरो मुने ॥ ६९॥</p>
<p>स्वयमेव त्वया ज्ञातं गुरुतश्च पुनः श्रुतम् ।</p>
<p>स्वसंकल्पवशाद्बद्धो निःसंकल्पाद्विमुच्यते ॥ ७०॥</p>
<p>तेन स्वयं त्वया ज्ञातं ज्ञेयं यस्य महात्मनः ।</p>
<p>भोगेभ्यो ह्यरतिर्जाता दृश्याद्वा सकलादिह ॥ ७१॥</p>
<p>प्राप्तं प्राप्तव्यमखिलं भवता पूर्णचेतसा ।</p>
<p>स्वरूपे तपसि ब्रह्मन्मुक्तस्त्वं भ्रान्तिमुत्सृज ॥ ७२॥</p>
<p>अतिबाह्यं तथा बाह्यमन्तराभ्यन्तरं धियः ।</p>
<p>शुक पश्यन्न पश्येस्त्वं साक्षी संपूर्णकेवलः ॥ ७३॥</p>
<p>विशश्राम शुकस्तूष्णीं स्वस्थे परमवस्तुनि ।</p>
<p>वीतशोकभयायासो निरीहश्च्हिन्नसंशयः ॥ ७४॥</p>
<p>जगाम शिखरं मेरोः समाध्यर्थमखण्डितम् ॥ ७५॥</p>
<p>तत्र वर्षसहस्राणि निर्विकल्पसमाधिना ।</p>
<p>देशे स्थित्वा शशामासावात्मन्यस्नेहदीपवत् ॥ ७६॥</p>
<p>व्यपगतकलनाकलङ्कशुद्धः</p>
<p>स्वयममलात्मनि पावने पदेऽसौ ।</p>
<p>सलिलकण इवांबुधौ महात्मा</p>
<p>विगलितवासनमेकतां जगाम ॥ ७७॥</p>
<p>इति महोपनिषत् । इति द्वितीयोऽध्यायः ॥ २॥</p>
<hr>
<p><strong>तृतीयोऽध्यायः।</strong></p>
<p>निदाघो नाम मुनिराट् प्राप्तविद्यश्च बालकः ।</p>
<p>विहृतस्तीर्थयात्रार्थं पित्रानुज्ञातवान्स्वयम् ॥ १॥</p>
<p>सार्धत्रिकोटितीर्थेषु स्नात्वा गृहमुपागतः ।</p>
<p>स्वोदन्तं कथयामास ऋभुं नत्वा महायशाः ॥ २॥</p>
<p>सार्धत्रिकोटितीर्थेषु स्नानपुण्यप्रभावतः ।</p>
<p>प्रादुर्भूतोमनसि मे विचारः सोऽयमीदृशः ॥ ३॥</p>
<p>जायते म्रियते लोको म्रियते जननाय च ।</p>
<p>अस्थिरः सर्व एवेमे सचराचरचेष्टिताः ।</p>
<p>सर्वापदां पदं पापा भावा विभवभूमयः ॥ ४॥</p>
<p>अयःशलाकासदृशाः परस्परमसङ्गिनः ।</p>
<p>शुष्यन्ते केवला भावा मनःकल्पनयानया ॥ ५॥</p>
<p>भावेष्वरतिरायाता पथिकस्य मरुष्विव ।</p>
<p>शाम्यतीदं कथं दुःखमिति तप्तोऽस्मि चेतसा ॥ ६॥</p>
<p>चिन्तानिचयचक्राणि नानन्दाय धनानि मे ।</p>
<p>संप्रसूतकलत्राणि गृहाण्युग्रापदामिव ॥ ७॥</p>
<p>इयमस्मि स्थितोदारा संसारे परिपेलवा ।</p>
<p>श्रीर्मुने परिमोहाय सापि नूनं न शर्मदा ॥ ८॥</p>
<p>आयुः पल्लवकोणाग्रलम्बाम्बुकणभङ्गुरम् ।</p>
<p>उन्मत्त इव संत्यज्य याम्यकाण्डे शरीरकम् ॥ ९॥</p>
<p>विषयाशी विषासङ्गपरिजर्जरचेतसाम् ।</p>
<p>अप्रौढात्मविवेकानामायुरायासकारणम् ॥ १०॥</p>
<p>युज्यते वेष्टनं वायोराकाशस्य च खण्डनम् ।</p>
<p>ग्रन्थनं च तरङ्गाणामास्था नायुषि युज्यते ॥ ११॥</p>
<p>प्राप्यं संप्राप्यते येन भूयो येन न शोच्यते ।</p>
<p>पराया निर्वृतेः स्थानं यत्तज्जीवितमुच्यते ॥ १२॥</p>
<p>तरवोऽपि हि जीवन्ति जीवन्ति मृगपक्षिणः ।</p>
<p>स जीवति मनो यस्य मननेनोपजीवति ॥ १३॥</p>
<p>जातास्त एव जगति जन्तवः साधुजीविताः ।</p>
<p>ये पुनर्नेह जायन्ते शेषा जरठगर्दभाः ॥ १४॥</p>
<p>भारो विवेकिनः शास्त्रं भारो ज्ञानं च रागिणः ।</p>
<p>अशान्तस्य मनो भारो भारोऽनात्मविदो वपुः ॥ १५॥</p>
<p>अहंकारवशादापदहंकाराद्दुराधयः ।</p>
<p>अहंकारवशादीहा नाहंकारात्परो रिपुः ॥ १६॥</p>
<p>अहंकारवशाद्यद्यन्मया भुक्तं चराचरम् ।</p>
<p>तत्तत्सर्वमवस्त्वेव वस्त्वहंकाररिक्तता ॥ १७॥</p>
<p>इतश्चेतश्च सुव्यग्रं व्यर्थमेवाभिधावति ।</p>
<p>मनो दूरतरं याति ग्रामे कौलेयको यथा ॥ १८॥</p>
<p>क्रूरेण जडतां याता तृष्णाभार्यानुगामिना ।</p>
<p>वशः कौलेयकेनेव ब्रह्मन्मुक्तोऽस्मि चेतसा ॥ १९॥</p>
<p>अप्यब्धिपानान्महतः सुमेरून्मूलनादपि ।</p>
<p>अपि वह्न्यशनाद्ब्रह्मन्विषमश्चित्तनिग्रहः ॥ २०॥</p>
<p>चित्तं कारणमर्थानां तस्मिन्सति जगत्त्रयम् ।</p>
<p>तस्मिन्क्षीणे जगत्क्षीणं तच्चिकित्स्यं प्रयत्नतः ॥ २१॥</p>
<p>यां यामहं मुनिश्रेष्ठ संश्रयामि गुणश्रियम् ।</p>
<p>तां तां कृन्तति मे तृष्णा तन्त्रीमिव कुमूषिका ॥ २२॥</p>
<p>पदं करोत्यलङ्घ्येऽपि तृप्ता विफलमीहते ।</p>
<p>चिरं तिष्ठति नैकत्र तृष्णा चपलमर्कटी ॥ २३॥</p>
<p>क्षणमायाति पातालं क्षणं याति नभस्थलम् ।</p>
<p>क्षणं भ्रमति दिक्कुञ्जे तृष्णा हृत्पद्मषट्पदी ॥ २४॥</p>
<p>सर्वसंसारदुःखानां तृष्णैका दीर्घदुःखदा ।</p>
<p>अन्तःपुरस्थमपि या योजयत्यतिसंकटे ॥ २५॥</p>
<p>तृष्णाविषूचिकामन्त्रश्चिन्तात्यागो हि स द्विज ।</p>
<p>स्तोकेनानन्दमायाति स्तोकेनायाति खेदताम् ॥ २६॥</p>
<p>नास्ति देहसमः शोच्यो नीचो गुणविवर्जितः ॥ २७॥</p>
<p>कलेवरमहंकारगृहस्थस्य महागृहम् ।</p>
<p>लुठत्वभ्येतु वा स्थैर्यं किमनेन गुरो मम ॥ २८॥</p>
<p>पङ्क्तिबद्धेन्द्रियपशुं वल्गत्तृष्णागृहाङ्गणम् ।</p>
<p>चित्तभृत्यजनाकीर्णं नेष्टं देहगृहं मम ॥ २९॥</p>
<p>जिह्वामर्कटिकाक्रान्तवदनद्वारभीषणम् ।</p>
<p>दृष्टदन्तास्थिशकलं नेष्टं देहगृहं मम ॥ ३०॥</p>
<p>रक्तमांसमयस्यास्य सबाह्याभ्यन्तरे मुने ।</p>
<p>नाशैकधर्मिणो ब्रूहि कैव कायस्य रम्यता ॥ ३१॥</p>
<p>तडित्सु शरदभ्रेषु गन्धर्वनगरेषु च ।</p>
<p>स्थैर्यं येन विनिर्णीतं स विश्वसितु विग्रहे ॥ ३२॥</p>
<p>शैशवे गुरुतो भीतिर्मातृतः पितृतस्तथा ।</p>
<p>जनतो ज्येष्ठबालाच्च शैशवं भयमन्दिरम् ॥ ३३॥</p>
<p>स्वचित्तबिलसंस्थेन नानाविभ्रमकारिणा ।</p>
<p>बलात्कामपिशाचेन विवशः परिभूयते ॥ ३४॥</p>
<p>दासाः पुत्राः स्त्रियश्चैव बान्धवाः सुहृदस्तथा ।</p>
<p>हसन्त्युन्मत्तकमिव नरं वार्धककम्पितम् ॥ ३५॥</p>
<p>दैन्यदोषमयी दीर्घा वर्धते वार्धके स्पृहा ।</p>
<p>सर्वापदामेकसखी हृदि दाहप्रदायिनी ॥ ३६॥</p>
<p>क्वचिद्वा विद्यते यैषा संसारे सुखभावना ।</p>
<p>आयुः स्तम्बमिवासाद्य कालस्तामपि कृन्तति ॥ ३७॥</p>
<p>तृणं पांसुं महेन्द्रं च सुवर्णं मेरुसर्षपम् ।</p>
<p>आत्मंभरितया सर्वमात्मसात्कर्तुमुद्यतः ।</p>
<p>कालोऽयं सर्वसंहारी तेनाक्रान्तं जगत्त्रयम् ॥ ३८॥</p>
<p>मांसपाञ्चालिकायास्तु यन्त्रलोलेअङ्गपञ्जरे ।</p>
<p>स्नाय्वस्थिग्रन्थिशालिन्याः स्त्रियः किमिव शोभनम् ॥ ३९॥</p>
<p>त्वङ्मांसरक्तबाष्पाम्बु पृथक्कृत्वा विलोचने ।</p>
<p>समालोकय रम्यं चेत्किं मुधा परिमुह्यसि ॥ ४०॥</p>
<p>मेरुशृङ्गतटोल्लासिगङ्गाचलरयोपमा ।</p>
<p>दृष्टा यस्मिन्मुने मुक्ताहारस्योल्लासशालिता ॥ ४१॥</p>
<p>श्मशानेषु दिगन्तेषु स एव ललनास्तनः ।</p>
<p>श्वभिरास्वाद्यते काले लघुपिण्ड इवान्धसः ॥ ४२॥</p>
<p>केशकज्जलधारिण्यो दुःस्पर्शा लोचनप्रियाः ।</p>
<p>दुष्कृताग्निशिखा नार्यो दहन्ति तृणवन्नरम् ॥ ४३॥</p>
<p>ज्वलतामतिदूरेऽपि सरसा अपि नीरसाः ।</p>
<p>स्त्रियो हि नरकाग्नीनामिन्धनं चारु दारुणम् ॥ ४४॥</p>
<p>कामनाम्ना किरातेन विकीर्णा मुग्धचेतसः ।</p>
<p>नार्यो नरविहङ्गानामङ्गबन्धनवागुराः ॥ ४५॥</p>
<p>जन्मपल्वलमत्स्यानां चित्तकर्दमचारिणाम् ।</p>
<p>पुंसां दुर्वासनारज्जुर्नारी बडिशपिण्डिका ॥ ४६॥</p>
<p>सर्वेषां दोषरत्नानां सुसमुद्गिकयानया ।</p>
<p>दुःखशृङ्खलया नित्यमलमस्तु मम स्त्रिया ॥ ४७॥</p>
<p>यस्य स्त्री तस्य भोगेच्च्हा निःस्त्रीकस्य क्व भोगभूः ।</p>
<p>स्त्रियं त्यक्त्वा जगत्त्यक्तं जगत्त्यक्त्वा सुखी भवेत् ॥ ४८॥</p>
<p>दिशोऽपि न हि दृश्यन्ते देशोऽप्यन्योपदेशकृत् ।</p>
<p>शैला अपि विशीर्यन्ते शीर्यन्ते तारका अपि ॥ ४९॥</p>
<p>शुष्यन्त्यपि समुद्राश्च ध्रुवोऽप्यध्रुवजीवनः ।</p>
<p>सिद्धा अपि विनश्यन्ति जीर्यन्ते दानवादयः ॥ ५०॥</p>
<p>परमेष्ठ्यपि निष्ठावान्हीयते हरिरप्यजः ।</p>
<p>भावोऽप्यभावमायाति जीर्यन्ते वै दिगीश्वराः ॥ ५१॥</p>
<p>ब्रह्मा विष्णुश्च रुद्रश्च सर्वा वा भूतजातयः ।</p>
<p>नाशमेवानुधावन्ति सलिलानीव वाडवम् ॥ ५२॥</p>
<p>आपदः क्षणमायान्ति क्षणमायान्ति संपदः ।</p>
<p>क्षणं जन्माथ मरणं सर्वं नश्वरमेव तत् ॥ ५३॥</p>
<p>अशूरेण हताः शूरा एकेनापि शतं हतम् ।</p>
<p>विषं विषयवैषम्यं न विषं विषमुच्यते ॥ ५४॥</p>
<p>जन्मान्तरघ्ना विषया एकजन्महरं विषम् ।</p>
<p>इति मे दोषदावाग्निदग्धे संप्रति चेतसि ॥ ५५॥</p>
<p>स्फुरन्ति हि न भोगाशा मृगतृष्णासरःस्वपि ।</p>
<p>अतो मां बोधयाशु त्वं तत्त्वज्ञानेन वै गुरो ॥ ५६॥</p>
<p>नो चेन्मौनं समास्थाय निर्मानो गतमत्सरः ।</p>
<p>भावयन्मनसा विष्णुं लिपिकर्मार्पितोपमः ॥ ५७॥</p>
<p>इति महोपनिषत् । इति तृतीयोऽध्यायः ॥ ३॥</p>
<hr>
<p><strong>चतुर्थोऽध्यायः।</strong></p>
<p>निदाघ तव नास्तन्यज्ज्ञेयं ज्ञानवतां वर ।</p>
<p>प्रज्ञया त्वं विजानासि ईश्वरानुगृहीतया ।</p>
<p>चित्तमालिन्यसंजातं मार्जयामि भ्रमं मुने ॥ १॥</p>
<p>मोक्षद्वारे द्वारपालश्चत्वारः परिकीर्तिताः ।</p>
<p>शमो विचारः सन्तोषश्चतुर्थः साधुसङ्गमः ॥ २॥</p>
<p>एकं वा सर्वयत्नेन सर्वमुत्सृज्य संश्रयेत् ।</p>
<p>एकस्मिन्वशगे यान्ति चत्वारोऽपि वशं गताः ॥ ३॥</p>
<p>शास्त्रैः सज्जनसंपर्कपूर्वकैश्च तपोदमैः ।</p>
<p>आदौ संसारमुक्त्यर्थं प्रज्ञामेवाभिवर्धयेत् ॥ ४॥</p>
<p>स्वानुभूतेश्च शास्त्रस्य गुरोश्चेवैकवाक्यता ।</p>
<p>यस्याभ्यासेन तेनात्म सततं चावलोक्यते ॥ ५॥</p>
<p>संकल्पाशानुसन्धानवर्जनं चेत्प्रतिक्षणम् ।</p>
<p>करोषि तदचित्तत्वं प्राप्त एवासि पावनम् ॥ ६॥</p>
<p>चेतसो यदकर्तृत्वं तत्समाधानमीरितम् ।</p>
<p>तदेव केवलीभावं साशुभा निर्वृतिः परा ॥ ७॥</p>
<p>चेतसा संपरित्यज्य सर्वभावात्मभावनाम् ।</p>
<p>यथा तिष्ठसि तिष्ठ त्वं मूकान्धबधिरोपमः ॥ ८॥</p>
<p>सर्वं प्रशान्तमजमेकमनादिमध्य</p>
<p>माभास्वरं स्वदनमात्रमचैत्यचिह्नम् ।</p>
<p>सर्वं प्रशान्तमिति शब्दमयी च दृष्टि</p>
<p>र्बाधार्थमेव हि मुधैव तदोमितीदम् ॥ १०॥</p>
<p>नित्यप्रबुद्धचित्तस्त्वं कुर्वन्वापि जगत्क्रियाम् ।</p>
<p>आत्मैकत्वं विदित्वा त्वं तिष्ठाक्षुब्धमहाब्धिवत् ॥ ११॥</p>
<p>तत्त्वावबोध एवासौ वासनातृणपावकः ।</p>
<p>प्रोक्तः समाधिशब्देन नतु तूष्णीमवस्थितिः ॥ १२॥</p>
<p>निरिच्च्हे संस्थिते रत्ने यथा लोकः प्रवर्तते ।</p>
<p>सत्तामात्रे परे तत्त्वे तथैवायं जगद्गणः ॥ १३॥</p>
<p>अतश्चात्मनि कर्तृत्वमकर्तृत्वं च वै मुने ।</p>
<p>निरिच्च्हत्वादकर्तासौ कर्ता संनिधिमात्रतः ॥ १४॥</p>
<p>ते द्वे ब्रह्मणि विन्देति कर्तृताकर्तृते मुने ।</p>
<p>यत्रैवैष चमत्कारस्तमाश्रित्य स्थिरो भव ॥ १५॥</p>
<p>तस्मान्नित्यमकर्ताहमिति भावनयेद्धया ।</p>
<p>परमामृतनाम्नी सा समतैवावशिष्यते ॥ १६॥</p>
<p>निदाघ शृणु सत्त्वस्था जाता भुवि महागुणाः ।</p>
<p>ते नित्यमेवाभ्युदिता मुदिताः स्व इवेन्दवः ॥ १७॥</p>
<p>नापदि ग्लानिमायान्ति निशि हेमाम्बुजं यथा ।</p>
<p>नेहन्ते प्रकृतादन्यद्रमन्ते शिष्टवर्त्मनि ॥ १८॥</p>
<p>आकृत्यैव विराजन्ते मैत्र्यादिगुणवृत्तिभिः ।</p>
<p>समाः समरसाः सौम्य सततं साधुवृत्तयः ॥ १९॥</p>
<p>अब्धिवद्धतमर्याद भवति विशदाशयाः ।</p>
<p>नियतिं न विमुञ्चन्ति महान्तो भास्करा इव ॥ २०॥</p>
<p>कोऽहं कथमिदं चेति संसारमलमाततम् ।</p>
<p>प्रविचार्यं प्रयत्नेन प्राज्ञेन सहसाधुना ॥ २१॥</p>
<p>नाकर्मसु नियोक्तव्यं नानार्येण सहावसेत् ।</p>
<p>द्रष्टव्यः सर्वसंहर्ता न मृत्युरवहेलया ॥ २२॥</p>
<p>शरीरमस्थिमांसं च त्यक्त्वा रक्ताद्यशोभनम् ।</p>
<p>भूतमुक्तावलीतन्तुं चिन्मात्रमवलोकयेत् ॥ २३॥</p>
<p>उपादेयानुपतनं हेयैकान्तविसर्जनम् ।</p>
<p>यदेतन्मनसो रूपं तद्बाह्यं विद्धि नेतरत् ॥ २४॥</p>
<p>गुरुशास्त्रोक्तमार्गेण स्वानुभूत्या च चिद्घने ।</p>
<p>ब्रह्मैवाहमिति ज्ञात्वा वीतशोको भवेन्मुनिः ॥ २५॥</p>
<p>यत्र निशितासिशतपातनमुत्पलताडनवत्सोढव्यमग्निना</p>
<p>दाहो हिमसेचनमिवाङ्गारवर्तनं चन्दनचर्चेव</p>
<p>निरवधिनाराचविकिरपातो निदाघविनोदनधारा</p>
<p>गृहशीकरवर्षणमिव स्वशिरच्च्हेदः सुखनिद्रेव</p>
<p>मूकीकरणमाननमुद्रेव बाधिर्यं महानुपचय इवेदं</p>
<p>नावहेलनया भवितव्यमेवं दृढवैराग्याद्बोधो भवति ॥</p>
<p>गुरुवाक्यसमुद्भूतस्वानुभूत्यादिशुद्धया ।</p>
<p>यस्याभ्यासेन तेनात्मा सततं चावलोक्यते ॥ २६॥</p>
<p>विनष्टदिग्भ्रमस्यापि यथापूर्वं विभाति दिक् ।</p>
<p>तथा विज्ञानविध्वस्तं जगन्नास्तीति भावय ॥ २७॥</p>
<p>न धनान्य्पकुर्वन्ति न मित्राणि न बान्धवाः ।</p>
<p>न कायक्लेशवैधुर्यं न तीर्थायतनाश्रयः ।</p>
<p>केवलं तन्मनोमात्रमयेनासाद्यते पदम् ॥ २८॥</p>
<p>यानि दुःखानि या तृष्णा दुःसहा ये दुराधयः ।</p>
<p>शान्तचेतःसु तत्सर्वं तमोऽर्केष्विव नश्यति ॥ २९॥</p>
<p>मातरीव परं यान्ति विषमाणि मृदूनि च ।</p>
<p>विश्वासमिह भूतानि सर्वाणि शमशालिनि ॥ ३०॥</p>
<p>न रसायनपानेन न लक्ष्म्यालिङ्गितेन च ।</p>
<p>न तथा सुखमाप्नोति शमेनान्तर्यथा जनः ॥ ३१॥</p>
<p>श्रुत्वा स्पृष्ट्वा च भुक्त्वा च दृष्ट्वा ज्ञात्वा शुभाशुभम् ।</p>
<p>न हृष्यति ग्लायति यः स शान्त इति कथ्यते ॥ ३२॥</p>
<p>तुषारकरबिंबाच्च्हं मनो यस्य निराकुलम् ।</p>
<p>मरणोत्सवयुद्धेषु स शान्त इति कथ्यते ॥ ३३॥</p>
<p>तपस्विषु बहुज्ञेषु याजकेषु नृपेषु च ।</p>
<p>बलवत्सु गुणाढ्येषु शमवानेव राजते ॥ ३४॥</p>
<p>सन्तोषामृतपानेन ये शान्तास्तृप्तिमागताः ।</p>
<p>आत्मारामा महात्मानस्ते महापदमागताः ॥ ३५॥</p>
<p>अप्राप्तं हि परित्यज्य संप्राप्ते समतां गतः ।</p>
<p>अदृष्टखेदाखेदो यः सन्तुष्ट इति कथ्यते ॥ ३६॥</p>
<p>नाभिनन्दत्यसंप्राप्तं प्राप्तं भुङ्क्ते यथेप्सितम् ।</p>
<p>यः स सौम्यसमाचारः सन्तुष्ट इति कथ्यते ॥ ३७॥</p>
<p>रमते धीर्यताप्राप्ते साध्वीवाऽन्तःपुराजिरे ।</p>
<p>सा जीवन्मुक्ततोदेति स्वरूपानन्ददायिनी ॥ ३८॥</p>
<p>यथाक्षणं यथाशास्त्रं यथादेशं यथासुखम् ।</p>
<p>यथासंभवसत्सङ्गमिमं मोक्षपथक्रमम् ।</p>
<p>तावद्विचारयेत्प्राज्ञो यावद्विश्रान्तिमात्मनि ॥ ३९॥</p>
<p>तुर्यविश्रान्तियुक्तस्य निवृत्तस्य भवार्णवात् ।</p>
<p>जीवतोऽजीवतश्चैव गृहस्थस्याथवा यतेः ॥ ४०॥</p>
<p>नाकृतेन कृतेनार्थो न श्रुतिस्मृतिविभ्रमैः ।</p>
<p>निर्मन्दर इवाम्बोधिः स तिष्ठति यथास्थितः ॥ ४१॥</p>
<p>सर्वात्मवेदनं शुद्धं यदोदेति तवात्मकम् ।</p>
<p>भाति प्रसृतिदिक्कालबाह्यं चिद्रूपदेहकम् ॥ ४२॥</p>
<p>एवमात्मा यथा यत्र समुल्लासमुपागतः ।</p>
<p>तिष्ठत्याशु तथा तत्र तद्रूपश्च विराजते ॥ ४३॥</p>
<p>यदिदं दृश्यते सर्वं जगत्स्थावरजङ्गमम् ।</p>
<p>तत्सुषुप्ताविव स्वप्नः कल्पान्ते प्रविनश्यति ॥ ४४॥</p>
<p>ऋतमात्मा परंब्रह्म सत्यमित्यादिका बुधैः ।</p>
<p>कल्पिता व्यवहारार्थं यस्य संज्ञा महात्मनः ॥ ४५॥</p>
<p>यथा कटकशब्दार्थः पृथग्भावो न काञ्चनात् ।</p>
<p>न हेमकटकात्तद्वज्जगच्च्हब्दार्थता परा ॥ ४६॥</p>
<p>तेनेयमिन्द्रजालश्रीर्जगति प्रवितन्यते ।</p>
<p>द्रष्टुदृश्यस्य सत्तान्तर्बन्ध इत्यभिधीयते ॥ ४७॥</p>
<p>द्रष्टा दृश्यवशाद्बद्धो दृश्याभावे विमुच्यते ।</p>
<p>जगत्त्वमहमित्यादिसर्गात्मा दृश्यमुच्यते ॥ ४८॥</p>
<p>मनसैवेन्द्रजालश्रीर्जगति प्रवितन्यते ।</p>
<p>यावदेतत्संभवति तावन्मोक्षो न विद्यते ॥ ४९॥</p>
<p>ब्रह्मणा तन्यते विश्वं मनसैव स्वयंभुवा ।</p>
<p>मनोमयमतो विश्वं यन्नाम परिदृश्यते ॥ ५०॥</p>
<p>न बाह्ये नापि हृदये सद्रूपं विद्यते मनः ।</p>
<p>यदर्थं प्रतिभानं तन्मन इत्यभिधीयते ॥ ५१॥</p>
<p>संकल्पनं मनो विद्धि संकल्पस्तन्न विद्यते ।</p>
<p>यत्र संकल्पनं तत्र मनोऽस्तीत्यवगम्यताम् ॥ ५२॥</p>
<p>संकल्पमनसी भिन्ने न कदाचन केनचित् ।</p>
<p>संकल्पजाते गलिते स्वरूपमवशिष्यते ॥ ५३॥</p>
<p>अहं त्वं जगतित्यादौ प्रशान्ते दृश्यसंभ्रमे ।</p>
<p>स्यात्तादृशी केवलता दृश्ये सत्तामुपागते ॥ ५४॥</p>
<p>महाप्रलयसंपत्तौ ह्यसत्तां समुपागते ।</p>
<p>अशेषदृश्ये सर्गादौ शान्तमेवावशिष्यते ॥ ५५॥</p>
<p>अस्त्यनस्तमितो भास्वानजो देवो निरामयः ।</p>
<p>सर्वदा सर्वकृत्सर्वः परमात्मेत्युदाहृतः ॥ ५६॥</p>
<p>यतो वाचो निवर्तन्ते यो मुक्तैरवगम्यते ।</p>
<p>यस्य चात्मादिकाः संज्ञाः कल्पिता न स्वभावतः ॥ ५७॥</p>
<p>चित्ताकाशं चिदाकाशमाकाशं च तृतीयकम् ।</p>
<p>द्वाभ्यां शून्यतरं विद्धि चिदाकाशं महामुने ॥ ५८॥</p>
<p>देशाद्देशान्तरप्राप्तौ संविदो मध्यमेव यत् ।</p>
<p>निमेषेण चिदाकाशं तद्विद्धि मुनिपुङ्गव ॥ ५९॥</p>
<p>तस्मिन्निरस्तनिःशेषसंकल्पस्थितिमेषि चेत् ।</p>
<p>सर्वात्मकं पदं शान्तं तदा प्राप्नोष्यसंशयः ॥ ६०॥</p>
<p>उदितौदार्यसौन्दर्यवैराग्यरसगर्भिणी ।</p>
<p>आनन्दस्यन्दिनी यैषा समाधिरभिधीयते ॥ ६१॥</p>
<p>दृश्यासंभवबोधेन रागद्वेषादितानवे ।</p>
<p>रतिर्बलोदिता यासौ समाधिरभिधीयते ॥ ६२॥</p>
<p>दृश्यासंभवबोधो हि ज्ञानं ज्ञेयं चिदात्मकम् ।</p>
<p>तदेव केवलीभावं ततोऽन्यत्सकलं मृषा ॥ ६३॥</p>
<p>मत्त ऐरावतो बद्धः सर्षपीकोणकोटरे ।</p>
<p>मशकेन कृतं युद्धं सिंहौघैरेणुकोटरे ॥ ६४॥</p>
<p>पद्माक्षे स्थापितो मेरुर्निगीर्णो भृङ्गसूनुना ।</p>
<p>निदाघ विद्धि तादृक्त्वं जगतेतद्भ्रमात्मकम् ॥ ६५॥</p>
<p>चित्तमेव हि संसारो रोगादिक्लेशदूषितम् ।</p>
<p>तदेव तैर्विनिर्मुक्तं भवान्त इति कथ्यते ॥ ६६॥</p>
<p>मनसा भाव्यमानो हि देहतां याति देहकः ।</p>
<p>देहवासनया मुक्तो देहधर्मैर्न लिप्यते ॥ ६७॥</p>
<p>कल्पं क्षणीकरोत्यन्तः क्षणं नयति कल्पताम् ।</p>
<p>मनोविलाससंसार इति मे निश्चिता मतिः ॥ ६८॥</p>
<p>नाविरतो दुश्चरितान्नाशान्तो नासमाहितः ।</p>
<p>नाशान्तमनसो वापि प्रज्ञानेनैनमाप्नुयात् ॥ ६९॥</p>
<p>तद्ब्रह्मानन्दमद्वन्द्वं निर्गुणं सत्यचिद्घनम् ।</p>
<p>विदित्वा स्वात्मनो रूपं न बिभेति कदाचन ॥ ७०॥</p>
<p>परात्परं यन्महतो महान्तं</p>
<p>स्वरूपतेजोमयशाश्वतं शिवम् ।</p>
<p>कविं पुराणं पुरुषं सनातनं</p>
<p>सर्वेश्वरं सर्वदेवैरुपास्यम् ॥ ७१॥</p>
<p>अहं ब्रह्मेति नियतं मोक्षहेतुर्महात्मनाम् ।</p>
<p>द्वे पदे बन्धमोक्षाय निर्ममेति ममेति च ।</p>
<p>ममेति बध्यते जन्तुर्निर्ममेति विमुच्यते ॥ ७२॥</p>
<p>जीवेश्वरादिरूपेण चेतनाचेतनात्मकम् ।</p>
<p>ईक्षणादिप्रवेशान्ता सृष्टिरीशेन कल्पिता ।</p>
<p>जाग्रदादिविमोक्षान्तः संसारो जीवकल्पितः ॥ ७३॥</p>
<p>त्रिणाचिकादियोगान्ता ईश्वरभ्रान्तिमाश्रिताः ।</p>
<p>लोकायतादिसांख्यान्ता जीवविभ्रान्तिमाश्रिताः ॥ ७४॥</p>
<p>तस्मान्मुमुक्षिभिर्नैव मतिर्जीवेशवादयोः ।</p>
<p>कार्या किंतु ब्रह्मतत्त्वं निश्चलेन विचार्यताम् ॥ ७५॥</p>
<p>अविशेषेण सर्वं तु यः पश्यति चिदन्वयात् ।</p>
<p>स एव साक्षाद्विज्ञानी स शिवः स हरिर्विधिः ॥ ७६॥</p>
<p>दुर्लभो विषयत्यागो दुर्लभं तत्त्वदर्शनम् ।</p>
<p>दुर्लभा सहजावस्था सद्गुरोः करुणां विना ॥ ७७॥</p>
<p>उत्पन्नशक्तिर्बोधस्य त्यक्तनिःशेषकर्मणः ।</p>
<p>योगिनः सहजावस्था स्वयमेवोपजायते ॥ ७८॥</p>
<p>यदा ह्येवैष एतस्मिन्नल्पमप्यन्तरं नरः ।</p>
<p>विजानाति तदा तस्य भयं स्यान्नत्र संशयः ॥ ७९॥</p>
<p>सर्वगं सच्चिदानन्दं ज्ञानचक्षुर्निरीक्षते ।</p>
<p>अज्ञानचक्षुर्नेक्षेत भास्वन्तं भानुमन्दह्वत् ॥ ८०॥</p>
<p>प्रज्ञानमेव तद्ब्रह्म सत्यप्रज्ञानलक्षणम् ।</p>
<p>एवं ब्रह्मपरिज्ञानादेव मर्त्याऽमृतो भवेत् ॥ ८१॥</p>
<p>भिद्यते हृदयग्रन्थिश्च्हिद्यन्ते सर्वसंशयाः ।</p>
<p>क्षीयन्ते चास्य कर्माणि तस्मिन्दृष्टे परावरे ॥ ८२॥</p>
<p>अनात्मतां परित्यज्य निर्विकारौ जगत्स्थितौ ।</p>
<p>एकनिष्ठतयान्तस्थः संविन्मात्रपरो भव ॥ ८३॥</p>
<p>मरुभूमौ जलं सर्वं मरुभूमात्रमेव तत् ।</p>
<p>जगत्त्रयमिदं सर्वं चिन्मात्रं स्वविचारतः ॥ ८४॥</p>
<p>लक्ष्यालक्ष्यमतिं त्यक्त्वा यस्तिष्ठेत्केवलात्मना ।</p>
<p>शिव एव स्वयं साक्षादयं ब्रह्मविदुत्तमः ॥ ८५॥</p>
<p>अधिष्ठानमनौपम्यमवाङ्मनसगोचरम् ।</p>
<p>नित्यं विभुं सर्वगतं सुसूक्ष्मं च तदव्ययम् ॥ ८६॥</p>
<p>सर्वशक्तेर्महेशस्य विलासो हि मनो जगत् ।</p>
<p>संयमासंयमाभ्यां च संसारं शान्तिमन्वगात् ॥ ८७॥</p>
<p>मनोव्याधेश्चिकित्सार्थमुपायं कथयामि ते ।</p>
<p>यद्यत्स्वाभिमतं वस्तु तत्त्यजन्मोक्षमश्नुते ॥ ८८॥</p>
<p>स्वायत्तमेकान्तहितं स्वेप्सितत्यागवेदनम् ।</p>
<p>यस्य दुष्करतां यातं धिक्तं पुरुषकीटकम् ॥ ८९॥</p>
<p>स्वपौरुषेकसाध्येन स्वेप्सितत्यागरूपिणा ।</p>
<p>मनःप्रशममात्रेण विना नास्ति शुभा गतिः ॥ ९०॥</p>
<p>असंकल्पनशस्त्रेण च्हिन्नं चित्तमिदं यदा ।</p>
<p>सर्वं सर्वगतं शान्तं ब्रह्म संपद्यते तदा ॥ ९१॥</p>
<p>भव भावनया मुक्तो मुक्तः परमया धिया ।</p>
<p>धारयात्मानमव्यग्रो ग्रस्तचित्तं चितः पदम् ॥ ९२॥</p>
<p>परं पौरुषमाश्रित्य नीत्वा चित्तमचित्तताम् ।</p>
<p>ध्यानतो हृदयाकाशे चिति चिच्चक्रधारया ॥ ९३॥</p>
<p>मनो मारय निःशङ्कं त्वां प्रबध्नन्ति नारयः ॥ ९४॥</p>
<p>अयं सोऽहमिदं तन्म एतावन्मात्रकं मनः ।</p>
<p>तदभावनमात्रेण दात्रेणेव विलीयते ॥ ९५॥</p>
<p>च्हिन्नाभ्रमण्डलं व्योम्नि यथा शरदि धूयते ।</p>
<p>वातेन कल्पकेनैव तथान्तर्धूयते मनः ॥ ९६॥</p>
<p>कल्पान्तपवना वान्तु यान्तु चैकत्वमर्णवाः ।</p>
<p>तपन्तु द्वादशादित्या नास्ति निर्मनसः क्षतिः ॥ ९७॥</p>
<p>असंकल्पनमात्रैकसाध्ये सकलसिद्धिदे ।</p>
<p>असंकल्पातिसाम्राज्ये तिष्ठवष्टब्धतत्पदः ॥ ९८॥</p>
<p>न हि चञ्चलताहीनं मनः क्वचन दृश्यते ।</p>
<p>चञ्चलत्वं मनोधर्मो वह्नेर्धर्मो यथोष्णता ॥ ९९॥</p>
<p>एषा हि चञ्चलास्पन्दशक्तिश्चित्तत्वसंस्थिता ।</p>
<p>तां विद्धि मानसीं शक्तिं जगदाडंबरात्मिकाम् ॥ १००॥</p>
<p>यत्तु चञ्चलताहीनं तन्मनोऽमृतमुच्यते ।</p>
<p>तदेव च तपः शास्त्रसिद्धान्ते मोक्ष उच्यते ॥ १०१॥</p>
<p>तस्य चञ्चलता यैषा त्वविद्या वासनात्मिका ।</p>
<p>वासनापरनाम्नीं तां विचारेण विनाशय ॥ १०२॥</p>
<p>पौरुषेण प्रयत्नेन यस्मिन्नैव पदे मनः ।</p>
<p>योज्यते तत्पदं प्राप्य निर्विकल्पो भवानघ ॥ १०३॥</p>
<p>अतः पौरुषमाश्रित्य चित्तमाक्रम्य चेतसा ।</p>
<p>विशोकं पदमालम्ब्य निरातङ्कः स्थिरो भव ॥ १०४॥</p>
<p>मन एव समर्थं हि मनसो दृढनिग्रहे ।</p>
<p>अराजकः समर्थः स्याद्राज्ञो निग्रहकर्मणि ॥ १०५॥</p>
<p>तृष्णाग्राहगृहीतानां संसारार्णवपातिनाम् ।</p>
<p>आवर्तैरूह्यमानानां दूरं स्वमन एव नौः ॥ १०६॥</p>
<p>मनसैव मनश्च्हित्त्वा पाशं परमबन्धनम् ।</p>
<p>भवादुत्तारयात्मानं नासावन्येन तार्यते ॥ १०७॥</p>
<p>या योदेति मनोनाम्नी वासना वासितान्तरा ।</p>
<p>तां तां परिहरेत्प्राज्ञस्ततोऽविद्याक्षयो भवेत् ॥ १०८॥</p>
<p>भोगैकवासनां त्यक्त्वा त्यज त्वं भेदवासनाम् ।</p>
<p>भावाभावौ ततस्त्यक्त्या निर्विकल्पः सुखी भव ॥ १०९॥</p>
<p>एष एव मनोनाशस्त्वविद्यानाश एव च ।</p>
<p>यत्तत्संवेद्यते किंचित्तत्रास्थापरिवर्जनम् ॥ ११०॥</p>
<p>अनास्थैव हि निर्वाणं दुःखमास्थापरिग्रहः ॥ १११॥</p>
<p>अविद्या विद्यमानैव नष्टप्रज्ञेषु दृश्यते ।</p>
<p>नाम्नैवाङ्गीकृताकारा सम्यक्प्रज्ञस्य सा कुतः ॥ ११२॥</p>
<p>तावत्संसारभृगुषु स्वात्मना सह देहिनम् ।</p>
<p>आन्दोलयति नीरन्ध्रं दुःखकण्टकशालिषु ॥ ११३॥</p>
<p>अविद्या यावदस्यास्तु नोत्पन्ना क्षयकारिणी ।</p>
<p>स्वयमात्मावलोकेच्च्हाअ मोहसंक्षयकारिणी ॥ ११४॥</p>
<p>अस्याः परं प्रपश्यन्ताः स्वात्मनाशः प्रजायते ।</p>
<p>दृष्टे सर्वगते बोधे स्वयं ह्येषा विलीयते ॥ ११५॥</p>
<p>इच्च्हामात्रमविद्येयं तन्नाशो मोक्ष उच्यते ।</p>
<p>स चासंकल्पमात्रेण सिद्धो भवति वै मुने ॥ ११६॥</p>
<p>मनागपि मनोव्योम्नि वासनारजनी क्षये ।</p>
<p>कालिका तनुतामेति चिदादित्याप्रकाशनात् ॥ ११७॥</p>
<p>चैतान्युपातरहितं सामान्येन च सर्वगम् ।</p>
<p>यच्चित्तत्त्वमनाख्येयं स आत्मा परमेश्वरः ॥ ११८॥</p>
<p>सर्वं च खल्विदं ब्रह्म नित्यचिद्घनमक्षतम् ।</p>
<p>कल्पनान्या मनोनाम्नी विद्यते न हि काचन ॥ ११९॥</p>
<p>न जायते न म्रियत्ते किंचिदत्र जगत्त्रये ।</p>
<p>न च भावविकाराणां सत्ता क्वचन विद्यते ॥ १२०॥</p>
<p>केवलं केवलाभासं सर्वसामान्यमक्षतम् ।</p>
<p>चैत्यानुपातरहितं चिन्मात्रमिह विद्यते ॥ १२१॥</p>
<p>तस्मिन्नित्ये तते शुद्धे चिन्मात्रे निरुपद्रवे ।</p>
<p>शान्ते शमसमाभोगे निर्विकारे चिदात्मनि ॥ १२२॥</p>
<p>यैषा स्वभावाभिमतं स्वयं संकल्प्य धावति ।</p>
<p>चिच्चैत्यं स्वयमम्लानं माननान्मन उच्यते ।</p>
<p>अतः संकल्पसिद्धेयं संकल्पेनैव नश्यति ॥ १२३॥</p>
<p>नाहं ब्रह्मेति संकल्पात्सुदृढाद्बध्यते मनः ।</p>
<p>सर्वं ब्रह्मेति संकल्पात्सुदृढान्मुच्यते मनः ॥ १२४॥</p>
<p>कृशोऽहं दुःखबद्धोऽहं हस्तपादादिमानहम् ।</p>
<p>इति भावानुरूपेण व्यवहारेण बध्यते ॥ १२५॥</p>
<p>नाहं दुःखी न मे देहो बन्धः कोऽस्यात्मनि स्थितः ।</p>
<p>इति भावानुरूपेण व्यवहारेण मुच्यते ॥ १२६॥</p>
<p>नाहं मांसं न चास्थीनि देहादन्यः परोऽस्म्यहम् ।</p>
<p>इति निश्चितवानन्तः क्षीणाविद्यो विमुच्यते ॥ १२७॥</p>
<p>कल्पितेयमविद्येयमनात्मन्यात्मभावनात् ।</p>
<p>परं पौरुषमाश्रित्य यत्नात्परमया धिया ।</p>
<p>भोगेच्च्हां दूरतस्त्यक्त्वा निर्विकल्पः सुखी भव ॥ १२८॥</p>
<p>मम पुत्रो मम धनमहं सोऽयमिदं मम ।</p>
<p>इतीयमिन्द्रजालेन वासनैव विवल्गति ॥ १२९॥</p>
<p>मा भवाज्ञो भव ज्ञस्त्वं जहि संसारभावनाम् ।</p>
<p>अनात्मन्यात्मभावेन किमज्ञ इव रोदिषि ॥ १३०॥</p>
<p>कस्तवायं जडो मूको देहो मांसमयोऽशुचिः ।</p>
<p>यदर्थं सुखदुःखाभ्यामवशः परिभूयसे ॥ १३१॥</p>
<p>अहो नु चित्रं यत्सत्यं ब्रह्म तद्विस्मृतं नृणाम् ।</p>
<p>तिष्ठतस्तव कार्येषु मास्तु रागानुरञ्जना ॥ १३२॥</p>
<p>अहो नु चित्रं पद्मोत्थैर्बद्धास्तन्तुभिरद्रयः ।</p>
<p>अविद्यमान या विद्या तया विश्वं खिलीकृतम् ॥ १३३॥</p>
<p>इदं तद्वज्रतां यातं तृणमात्रं जगत्त्रयम् ॥</p>
<p>इत्युपनिषत् ॥ इति चतुर्थोऽध्यायः ॥ ४॥</p>
<hr>
<p><strong>अथ पञ्चमोऽध्यायः।</strong></p>
<p>ऋभुः ॥ अथापरं प्रवक्ष्यामि शृणु तात यथायथम् ।</p>
<p>अज्ञानभूः सप्तपदा ज्ञभूः सप्तपदैव हि ॥ १॥</p>
<p>पदान्तराण्यसंख्यानि प्रभवन्त्यन्यथैतयोः ।</p>
<p>स्वरूपावस्थितिर्मुक्तिस्तद्भ्रंशोऽहंत्ववेदनम् ॥ २॥</p>
<p>शुद्धसन्मात्रसंवित्तेः स्वरूपान्न चलन्ति ये ।</p>
<p>रागद्वेषादयो भावास्तेषां नाज्ञत्वसंभवः ॥ ३॥</p>
<p>यः स्वरूपपरिभ्रंशश्चेत्वार्थे चिति मज्जनम् ।</p>
<p>एतस्मादपरो मोहो न भूतो न भविष्यति ॥ ४॥</p>
<p>अर्थादर्थान्तरं चित्ते याति मध्ये तु या स्थितिः ।</p>
<p>सा ध्वस्तमननाकारा स्वरूपस्थितिरुच्यते ॥ ५॥</p>
<p>संशान्तसर्वसंकल्पा या शिलावदवस्थितिः ।</p>
<p>जाग्रन्निद्राविनिर्मुक्ता सा स्वरूपस्थितिः परा ॥ ६॥</p>
<p>अहन्तांशे क्षते शान्ते भेदनिष्पन्दचित्तता ।</p>
<p>अजडा या प्रचलति तत्स्वरूपमितीरितम् ॥ ७॥</p>
<p>बीजं जाग्रत्तथा जाग्रन्महाजाग्रत्तथैव च ।</p>
<p>जाग्रत्स्वप्नस्तथा स्वप्नः स्वप्नजाग्रत्सुषुप्तिकम् ॥ ८॥</p>
<p>इति सप्तविधो मोहः पुनरेष परस्परम् ।</p>
<p>श्लिष्टो भवत्यनेकाग्र्यं श्रुणु लक्षणमस्य तु ॥ ९॥</p>
<p>प्रथमं चेतनं यत्स्यादनाख्यं निर्मलं चितः ।</p>
<p>भविष्यच्चित्तजीवादिनामशब्दार्थभाजनम् ॥ १०॥</p>
<p>बीजरूपस्थितं जाग्रद्बीजजाग्रत्तदुच्यते ।</p>
<p>एषा ज्ञप्तेर्नवावस्था त्वजाग्रत्संस्थितिं श्रुणु ॥ ११॥</p>
<p>नवप्रसूतस्य परादयं चाहमिदं मम ।</p>
<p>इति यः प्रत्ययः स्वस्थस्तज्जाग्रत्प्रागभावनात् ॥ १२॥</p>
<p>अयं सोऽहमिदं तन्म इति जन्मान्तरोदितः ।</p>
<p>पीवरः प्रत्ययः प्रोक्तो महाजाग्रदिति स्फुटम् ॥ १३॥</p>
<p>अरूढमथवा रूढं सर्वथा तन्मयात्मकम् ।</p>
<p>यज्जाग्रतो मनोराज्यं यज्जाग्रत्स्वप्न उच्यते ॥ १४॥</p>
<p>द्विचन्द्रशुक्तिकारूप्यमृगतृष्णादिभेदतः ।</p>
<p>अभ्यासं प्राप्य जाग्रत्तत्स्वप्नो नानाविधो भवेत् ॥ १५॥</p>
<p>अल्पकालं मया दृष्टमेतन्नोदेति यत्र हि ।</p>
<p>परामर्षः प्रबुद्धस्य स स्वप्न इति कथ्यते ॥ १६॥</p>
<p>चिरं संदर्शनाभावादप्रफुल्लं बृहद्वचः ।</p>
<p>चिरकालानुवृत्तिस्तु स्वप्नो जाग्रदिवोदितः ॥ १७॥</p>
<p>स्वप्नजाग्रदिति प्रोक्तं जाग्रत्यपि परिस्फुरत् ।</p>
<p>षडवस्था परित्यागो जडा जीवस्य या स्थितिः ॥ १८॥</p>
<p>भविष्यद्दुःखबोधाढ्या सौषुप्तिः सोच्यते गतिः ।</p>
<p>जगत्तस्यामवस्थायामन्तस्तमसि लीयते ॥ १९॥</p>
<p>सप्तावस्था इमाः प्रोक्ता मया ज्ञानस्य वै द्विज ।</p>
<p>एकैका शतसंख्यात्र नानाविभवरूपिणी ॥ २०॥</p>
<p>इमां सप्तपदां ज्ञानभूमिमाकर्णयानघ ।</p>
<p>नानया ज्ञातया भूयो मोहपङ्के निमज्जति ॥ २१॥</p>
<p>वदन्ति बहुभेदेन वादिनो योगभूमिकाः ।</p>
<p>मम त्वभिमता नूनमिमा एव शुभप्रदाः ॥ २२॥</p>
<p>अवबोधं विदुर्ज्ञानं तदिदं साप्तभूमिकम् ।</p>
<p>मुक्तिस्तु ज्ञेयमित्युक्ता भूमिकासप्तकात्परम् ॥ २३॥</p>
<p>ज्ञानभूमिः शुभेच्च्हाख्या प्रथमा समुदाहृता ।</p>
<p>विचारणा द्वितीया तु तृतीया तनुमानसी ॥ २४॥</p>
<p>सत्त्वापत्तिश्चतुर्थी स्यात्ततोऽसंसक्तिनामिका ।</p>
<p>पदार्थभावना षष्ठी सप्तमी तुर्यगा स्मृता ॥ २५॥</p>
<p>आसामन्तस्थिता मुक्तिर्यस्यां भूयो न शोचति ।</p>
<p>एतासां भूमिकानां त्वमिदं निर्वचनं श्रुणु ॥ २६॥</p>
<p>स्थितः किं मूढ एवास्मि प्रेक्षेऽहं शास्त्रसज्जनैः ।</p>
<p>वैराग्यपूर्वमिच्च्हेति शुभेच्च्हेत्युच्यते बुधैः ॥ २७॥</p>
<p>शास्त्रसज्जनसंपर्कवैराग्याभ्यासपूर्वकम् ।</p>
<p>सदाचारप्रवृत्तिर्या प्रोच्यते सा विचारणा ॥ २८॥</p>
<p>विचारणाशुभेच्च्हाभ्यामिन्द्रियार्थेषु रक्तता ।</p>
<p>यत्र सा तनुतामेति प्रोच्यते तनुमानसी ॥ २९॥</p>
<p>भूमिकात्रितयाभ्यासाच्चित्ते तु विरतेर्वशात् ।</p>
<p>सत्त्वात्मनि स्थिते शुद्धे सत्त्वापत्तिरुदाहृता ॥ ३०॥</p>
<p>दशाचतुष्टयाभ्यासादसंसर्गकला तु या ।</p>
<p>रूढसत्त्वचमत्कारा प्रोक्ता संसक्तिनामिका ॥ ३१॥</p>
<p>भूमिकापञ्चकाभ्यासात्स्वात्मारामतया दृढम् ।</p>
<p>आभ्यन्तराणां बाह्यानां पदार्थानामभावनात् ॥ ३२॥</p>
<p>परप्रयुक्तेन चिरं प्रयत्नेनावबोधनम् ।</p>
<p>पदार्थभावना नाम षष्ठी भवति भूमिका ॥ ३३॥</p>
<p>भूमिषट्कचिराभ्यासाद्भेदस्यानुपलम्बनात् ।</p>
<p>यत्स्वभावैकनिष्ठत्वं सा ज्ञेया तुर्यगा गतिः ॥ ३४॥</p>
<p>एषा हि जीवन्मुक्तेषु तुर्यावस्थेति विद्यते ।</p>
<p>विदेहमुक्तिविषयं तुर्यातीतमतः परम् ॥ ३५॥</p>
<p>ये निदाघ महाभागाः साप्तमीं भूमिमाश्रिताः ।</p>
<p>आत्मारामा महात्मानस्ते महत्पदमागताः ॥ ३६॥</p>
<p>जीवन्मुक्ता न मज्जन्ति सुखदुःखरसस्थिते ।</p>
<p>प्रकृतेनाथ कार्येण किंचित्कुर्वन्ति वा न वा ॥ ३७॥</p>
<p>पार्श्वस्थबोधिताः सन्तः पूर्वाचरक्रमागतम् ।</p>
<p>आचारमाचरत्येव सुप्तबुद्धवदुत्थिताः ॥ ३८॥</p>
<p>भूमिकासप्तकं चैतद्धीमतामेव गोचरम् ।</p>
<p>प्राप्य ज्ञानदशामेतां पशुम्लेच्च्हादयोऽपि ये ॥ ३९॥</p>
<p>सदेहा वाप्यदेहा वा ते मुक्ता नात्र संशयः ।</p>
<p>ज्ञप्तिर्हि ग्रन्थिविच्च्हेदस्तस्मिन्सति विमुक्तता ॥ ४०॥</p>
<p>मृगतृष्णाम्बुबुद्ध्य्यादिशान्तिमात्रात्मकस्त्वसौ ।</p>
<p>ये तु मोहार्णवात्तीर्णास्तैः प्राप्तं परमं पदम् ॥ ४१॥</p>
<p>ते स्थिता भूमिकास्वासु स्वात्मलाभपरायणाः ।</p>
<p>मनःप्रशमनोपायो योग इत्यभिधीयते ॥ ४२॥</p>
<p>सप्तभूमिः स विज्ञेयः कथितास्ताश्च भूमिकाः ।</p>
<p>एतासां भूमिकानां तु गमं ब्रह्माभिधं पदम् ॥ ४३॥</p>
<p>त्वत्ताहन्तात्मता यत्र परता नास्ति काचन ।</p>
<p>न क्वचिद्भावकलना न भावाभाव गोचरा ॥ ४४॥</p>
<p>सर्वं शान्तं निरालम्बं व्योमस्थं शाश्वतं शिवम् ।</p>
<p>अनामयमनाभासमनामकमकारणम् ॥ ४५॥</p>
<p>न सन्नसन्न मध्यान्तं न सर्वं सर्वमेव च ।</p>
<p>मनोवचोभिरग्राह्यं पूर्णात्पूर्णं सुखात्सुखम् ॥ ४६॥</p>
<p>असंवेदनमाशान्तमात्मवेदनमाततम् ।</p>
<p>सत्ता सर्वपदार्थानां नान्या संवेदनादृते ॥ ४७॥</p>
<p>संबन्धे द्रष्टृदृश्यानां मध्ये दृष्टिर्हि यद्वपुः ।</p>
<p>द्रष्टृदर्शनदृश्यादिवर्जितं तदिदं पदम् ॥ ४८॥</p>
<p>देशाद्देशं गते चित्ते मध्ये यच्चेतसो वओउः ।</p>
<p>अजाड्यसंविन्मननं तन्मयो भव सर्वदा ॥ ४९॥</p>
<p>अजाग्रत्स्वप्ननिद्रस्य यत्ते रूपं सनातनम् ।</p>
<p>अचेतनं चाजडं च तन्मयो भव सर्वदा ॥ ५०॥</p>
<p>जडतां वर्जयित्वैकां शिलाया हृदयं हि तत् ।</p>
<p>अमनस्कस्वरूपं यत्तन्मयो भव सर्वदा ।</p>
<p>चित्तं दूरे परित्यज्य योऽसि सोऽसि स्थिरो भव ॥ ५१॥</p>
<p>पूर्वं मनः समुदितं परमात्मतत्त्वा</p>
<p>त्तेनाततं जगदिदं सविकल्पजालम् ।</p>
<p>शून्येन शून्यमपि विप्र यथाम्बरेण</p>
<p>नीलत्वमुल्लसति चारुतराभिधानम् ॥ ५२॥</p>
<p>संकल्पसंक्षयद्गलिते तु चित्ते</p>
<p>संसारमोहमिहिका गलिता भवन्ति ।</p>
<p>स्वच्च्हं विभाति शरदीव खमागतायां</p>
<p>चिन्मात्रमेकमजमाद्यमनन्तमन्तः ॥ ५३॥</p>
<p>अकर्तृकमरङ्गं च गगने चित्रमुत्थितम् ।</p>
<p>अद्रष्टृकं स्वानुभवमनिद्रस्वप्नदर्शनम् ॥ ५४॥</p>
<p>साक्षिभूते समे स्वच्च्हे निर्विकल्पे चिदात्मनि ।</p>
<p>निरिच्च्हं प्रतिबिम्बन्ति जगन्ति मुकुरे यथा ॥ ५५॥</p>
<p>एकं ब्रह्म चिदाकाशं सर्वात्मकमखण्डितम् ।</p>
<p>इति भावय यत्नेन चेतश्चाञ्चल्यशान्तये ॥ ५६॥</p>
<p>रेखोपरेखावलिता यथैका पीवरी शिला ।</p>
<p>तथा त्रैलोक्यवलितं ब्रह्मैकमिह दृश्यताम् ॥ ५७॥</p>
<p>द्वितीयकारणाभावादनुत्पन्नमिदं जगत् ।</p>
<p>ज्ञातं ज्ञातव्यमधुना दृष्टं द्रष्टव्यमद्भुतम् ॥ ५८॥</p>
<p>विश्रान्तोऽस्मि चिरं श्रान्तश्चिन्मात्रान्नास्ति किंचन ।</p>
<p>पश्य विश्रान्तसन्देहं विगताशेषकौतुकम् ॥ ५९॥</p>
<p>निरस्तकल्पनाजालमचित्तत्वं परं पदम् ।</p>
<p>त एव भूमतां प्राप्ताः संशान्ताशेषकिल्बिषाः ॥ ६०॥</p>
<p>महाधियः शान्तधियो ये याता विमनस्कताम् ।</p>
<p>जन्तोः कृतविचारस्य विगलद्वृत्तिचेतसः ॥ ६१॥</p>
<p>मननं त्यजतो नित्यं किंचित्परिणतं मनः ।</p>
<p>दृश्यं सन्त्यजतो हेयमुपादेयमुपेयुषः ॥ ६२॥</p>
<p>द्रष्टारं पश्यतो नित्यमद्रष्टारमपश्यतः ।</p>
<p>विज्ञातव्ये परे तत्त्वे जागरूकस्य जीवतः ॥ ६३॥</p>
<p>सुप्तस्य धनसंमोहमये संसारवर्त्मनि ।</p>
<p>अत्यन्तपक्ववैराग्यादरसेषु रसेष्वपि ॥ ६४॥</p>
<p>संसारवासनाजाले खगजाल इवाधुना ।</p>
<p>त्रोटिते हृदयग्रन्थौ श्लथे वैराग्यरंहसा ॥ ६५॥</p>
<p>कातकं फलमासाद्य यथा वारि प्रसीदति ।</p>
<p>तथा विज्ञानवशतः स्वभावः संप्रसीदति ॥ ६६॥</p>
<p>नीरागं निरुपासङ्गं निर्द्वन्द्वं निरुपाश्रयम् ।</p>
<p>विनिर्याति मनो मोहाद्विहङ्गः पञ्जरादिव ॥ ६७॥</p>
<p>शान्तसन्देहदौरात्म्यं गतकौतुकविभ्रमम् ।</p>
<p>परिपूर्णान्तरं चेतः पूर्णेन्दुरिव राजते ॥ ६८॥</p>
<p>नाहं न चान्यदस्तीह ब्रह्मैवास्मि निरामयम् ।</p>
<p>इत्थं सदस्तोर्मध्याद्यः पश्यति स पश्यति ॥ ६९॥</p>
<p>अयत्नोपतेष्वक्षिदृग्दृश्येषु यथा मनः ।</p>
<p>नीरागमेव पतति तद्वत्कार्येषु धीरधीः ॥ ७०॥</p>
<p>परिज्ञायोपभुक्तो हि भोगो भवति तुष्टये ।</p>
<p>विज्ञाय सेवितश्चोरो मैत्रीमेति न चोरताम् ॥ ७१॥</p>
<p>अशङ्कितापि संप्राप्ता ग्रामयात्रा यथाध्वगैः ।</p>
<p>प्रेक्ष्यते तद्वदेव ज्ञैर्भोगश्रीरवलोक्यते ॥ ७२॥</p>
<p>मनसो निगृहीतस्य लीलाभोगोऽल्पकोऽपि यः ।</p>
<p>तमेवालब्धविस्तारं क्लिष्टत्वाद्बहु मन्यते ॥ ७३॥</p>
<p>बद्धमुक्तो महीपालो ग्रासमात्रेण तुष्यति ।</p>
<p>परैरबद्धो नाक्रान्तो न राष्ट्रं बहु मन्यते ॥ ७४॥</p>
<p>हस्तं हतेन संपीड्य दन्तैर्दन्तान्विचूर्ण्य च ।</p>
<p>अङ्गान्यङ्गैरिवाक्रम्य जयेदादौ स्वकं मनः ॥ ७५॥</p>
<p>मनसो विजयान्नान्या गतिरस्ति भवार्णवे ।</p>
<p>महानरकसाम्राज्ये मत्तदुष्कृतवारणाः ॥ ७६॥</p>
<p>आशाशरशलाकाढ्या दुर्जया हीन्द्रियारयः ।</p>
<p>प्रक्षीणचित्तदर्पस्य निगृहीतेन्द्रियद्विषः ॥ ७७॥</p>
<p>पद्मिन्य इव हेमन्ते क्षीयन्ते भोगवासनाः ।</p>
<p>तावन्निशीव वेताला वसन्ति हृदि वासनाः ।</p>
<p>एकतत्त्वदृढाभ्यासाद्यावन्न विजितं मनः ॥ ७८॥</p>
<p>भृत्योऽभिमतकर्तृत्वान्मन्त्री सर्वार्थकारणात् ।</p>
<p>सामन्तश्चेन्द्रियाक्रान्तेर्मनो मन्ये विवेकिनः ॥ ७९॥</p>
<p>लालनात्स्निग्धललना पालानात्पालकः पिता ।</p>
<p>सुहृदुत्तमविन्यासान्मनो मन्ये मनीषिणः ॥ ८०॥</p>
<p>स्वालोकतः शास्त्रदृशा स्वबुद्ध्या स्वानुभावतः ।</p>
<p>प्रयच्च्हति परां सिद्धिं त्यक्त्वात्मानं मनःपिता ॥ ८१॥</p>
<p>सुहृष्टः सुदृढः स्वच्च्हः सुक्रान्तः सुप्रबोधितः ।</p>
<p>स्वगुणेनोर्जितो भाति हृदि हृद्यो मनोमणिः ॥ ८२॥</p>
<p>एनं मनोमणिं ब्रह्मन्बहुपङ्ककलङ्कितम् ।</p>
<p>विवेकवारिणा सिद्ध्यै प्रक्षाल्यालोकवान्भव ॥ ८३॥</p>
<p>विवेकं परमाश्रित्य बुद्ध्या सत्यमवेक्ष्य च ।</p>
<p>इन्द्रियारीनलं च्हित्त्वा तीर्णो भव भवार्णवात् ॥ ८४॥</p>
<p>आस्थामात्रमनन्तानां दुःखानामाकरं विदुः ।</p>
<p>अनास्थामात्रमभितः सुखानामालयं विदुः ॥ ८५॥</p>
<p>वासनातन्तुबद्धोऽयं लोको विपरिवर्तते ।</p>
<p>सा प्रसिद्धातिदुःखाय सुखायोच्च्हेदमागता ॥ ८६॥</p>
<p>धीरोऽप्यतिबहुज्ञोऽपि कुलजोऽपि महानपि ।</p>
<p>तृष्णया बध्यते जन्तुः सिंहः शृङ्खलया यथा ॥ ८७॥</p>
<p>परमं पौरुषं यत्नमास्थादाय सृद्यमम् ।</p>
<p>यथाशास्त्रमनुद्वेगमाचरन्को न सिद्धिभाक् ॥ ८८॥</p>
<p>अहं सर्वमिदं विश्वं परमात्माहमच्युतः ।</p>
<p>नान्यदस्तीति संवित्त्या परमा सा ह्यहङ्कृतिः ॥ ८९॥</p>
<p>सर्वस्माद्व्यतिरिक्तोऽहं वालाग्रादप्यहं तनुः ।</p>
<p>इति या संविदो ब्रह्मन्द्वितीयाहङ्कृतिः शुभा ॥ ९०॥</p>
<p>मोक्षायैषा न बन्धाय जीवन्मुक्तस्य विद्यते ॥ ९१॥</p>
<p>पाणिपादादिमात्रोऽयमहमित्येष निश्चयः ।</p>
<p>अहंकारस्तृतीयोऽसौ लैकिकस्तुच्च्ह एव सः ॥ ९२॥</p>
<p>जीव एव दुरात्मासौ कन्दः संसारदुस्तरोः ।</p>
<p>अनेनाभिहतो जन्तुरधोऽधः परिधावति ॥ ९३॥</p>
<p>अनया दुरहंकृत्या भावात्संत्यक्तया चिरम् ।</p>
<p>शिष्टाहंकारवाञ्जन्तुः शमवान्याति मुक्तताम् ॥ ९४॥</p>
<p>प्रथमौ द्वावहंकारावङ्गीकृत्य त्वलौकिकौ ।</p>
<p>तृतीयाहंकृतिस्त्याज्या लौकिकी दुःखदायिनी ॥ ९५॥</p>
<p>अथ ते अपि संत्यज्य सर्वाहंकृतिवर्जितः ।</p>
<p>स तिष्ठति तथात्युच्चैः परमेवाधिरोहति ॥ ९६॥</p>
<p>भोगेच्च्हामात्रको बन्धस्तत्त्यागो मोक्ष उच्यते ।</p>
<p>मनसोऽभ्युदयो नाशो मनोनाशो महोदयः ॥ ९७॥</p>
<p>ज्ञमनो नाशमभ्येति मनोऽज्ञस्य हि शृङ्खला ।</p>
<p>नानन्दं न निरानन्दं न चलं नाचलं स्थिरम् ।</p>
<p>न सन्नासन्न चैतेषां मध्यं ज्ञानिमनो विदुः ॥ ९८॥</p>
<p>यथा सौक्ष्म्याच्चिदाभास्य आकाशो नोपलक्ष्यते ।</p>
<p>तथा निरंशश्चिद्भावः सर्वगोऽपि न लक्ष्यते ॥ ९९॥</p>
<p>सर्वसंकल्परहिता सर्वसंज्ञाविवर्जिता ।</p>
<p>सैषा चिदविनाशात्मा स्वात्मेत्यादिकृताभिधा ॥ १००॥</p>
<p>आकाशशतभागाण्च्हा ज्ञेषु निष्कलरूपिणी ।</p>
<p>सकलामलसंसारस्वरूपैकात्मदर्शिनी ॥ १०१॥</p>
<p>नास्तमेति न चोदेति नोत्तिष्ठति न तिष्ठति ।</p>
<p>न च याति न चायाति न च नेह न चेह चित् ॥ १०२॥</p>
<p>सैषा चियमलाकारा निर्विकल्पा निरास्पदा ॥ १०३॥</p>
<p>आदौ शमदमप्रायैर्गुणैः शिष्यं विशोधयेत् ।</p>
<p>पश्चात्सर्वमिदं ब्रह्म शुद्धस्त्वमिति बोधयेत् ॥ १०४॥</p>
<p>अज्ञस्यार्धप्रबुद्धस्य सर्वं ब्रह्मेति यो वदेत् ।</p>
<p>महानरकजालेषु स तेन विनियोजितः ॥ १०५॥</p>
<p>प्रबुद्धबुद्धेः प्रक्षीणभोगेच्च्हस्य निराशिषः ।</p>
<p>नास्त्यविद्यामलमिति प्राज्ञस्तूपदिशेद्गुरुः ॥ १०६॥</p>
<p>सति दीप इवालोकः सत्यर्क इव वासरः ।</p>
<p>सति पुष्प इवामोदश्चिति सत्यं जगत्तथा ॥ १०७॥</p>
<p>प्रतिभासत एवेदं न जगत्परमार्थतः ।</p>
<p>ज्ञानदृष्टौ प्रसन्नायां प्रबोधविततोदये ॥ १०८॥</p>
<p>यथावज्ज्ञास्यसि स्वस्थो मद्वाग्वृष्टिबलाबलम् ।</p>
<p>अविद्ययैवोत्तमया स्वार्थनाशोद्यमार्थया ॥ १०९॥</p>
<p>विद्या संप्राप्यते ब्रह्मन्सर्वदोषापहारिणी ।</p>
<p>शाम्यति ह्यस्त्रमस्त्रेण मलेन क्षाल्यते मलम् ॥ ११०॥</p>
<p>शमं विषं विषेणैति रिपुणा हन्यते रिपुः ।</p>
<p>ईदृशी भूतमायेयं या स्वनाशेन हर्षदा ॥ १११॥</p>
<p>न लक्ष्यते स्वभावोऽस्या वीक्ष्यमाणैव नश्यति ।</p>
<p>नास्त्येषा परमार्थेनेत्येवं भावनयेद्धया ॥ ११२॥</p>
<p>सर्वं ब्रह्मेति यस्यान्तर्भावना सा हि मुक्तिदा ।</p>
<p>भेददृष्टिरविद्येयं सर्वथा तां विसर्जयेत् ॥ ११३॥</p>
<p>मुने नासाद्यते तद्धि पदमक्षयमुच्यते ।</p>
<p>कुतो जातेयमिति ते द्विज मास्तु विचारणा ॥ ११४॥</p>
<p>इमां कथमहं हन्मीत्येषा तेऽस्तु विचारणा ।</p>
<p>अस्तं गतायां क्षीणायामस्यां ज्ञास्यसि तत्पदम् ॥ ११५॥</p>
<p>यत एषा यथा चैषा यथा नष्टेत्यखण्डितम् ।</p>
<p>तदस्या रोगशालाया यत्नं कुरु चिकित्सने ॥ ११६॥</p>
<p>यथैषा जन्मदुःखेषु न भूयस्त्वां नियोक्ष्यति ।</p>
<p>स्वात्मनि स्वपरिस्पन्दैः स्फुरत्यच्च्हैश्चिदर्णवः ॥ ११७॥</p>
<p>एकात्मकमखण्डं तदित्यन्तर्भाव्यतां दृढम् ।</p>
<p>किंचित्क्षुभितरूपा सा चिच्च्हक्तिश्चिन्मयार्णवे॥ ११८॥</p>
<p>तन्मयैव स्फुरत्यच्च्हा तत्रैवोर्मिरिवार्णवे ।</p>
<p>आत्मन्येवात्मना व्योम्नि यथा सरसि मारुतः ॥ ११९॥</p>
<p>तथैवात्मात्मशक्त्यैव स्वात्मन्येवैति लोलताम् ।</p>
<p>क्षणं स्फुरति सा देवी सर्वशक्तितया तथा ॥ १२०॥</p>
<p>देशकालक्रियाशक्तिर्न यस्याः संप्रकर्षणे ।</p>
<p>स्वस्वभावं विदित्वोच्चैरप्यनन्तपदे स्थिता ॥ १२१॥</p>
<p>रूपं परिमितेनासौ भावयत्यविभाविता ।</p>
<p>यदैवं भावितं रूपं तया परमकान्तया ॥ १२२॥</p>
<p>तदैवैनामनुगता नामसंख्यादिका दृशः ।</p>
<p>विकल्पकलिताकारं देशकालक्रियास्पदम् ॥ १२३॥</p>
<p>चितो रूपमिदं ब्रह्मन्क्षेत्रज्ञ इति कथ्यते ।</p>
<p>वासनाः कल्पयन्सोऽपि यात्यहंकारतां पुनः ॥ १२४॥</p>
<p>अहङ्कारो विनिर्णेता कलङ्की बुद्धिरुच्यते ।</p>
<p>बुद्धिः संकल्पिताकारा प्रयाति मननास्पदम् ॥ १२५॥</p>
<p>मनो घनविकल्पं तु गच्च्हतीन्द्रियतां शनैः ।</p>
<p>पाणिपादमयं देहमिन्द्रियाणि विदुर्बुधाः ॥ १२६॥</p>
<p>एवं जीवो हि संकल्पवासनारज्जुवेष्टितः ।</p>
<p>दुःखजालपरीतात्मा क्रमादायाति नीचताम् ॥ १२७॥</p>
<p>इति शक्तिमयं चेतो घनाहंकारतां गतम् ।</p>
<p>कोशकारक्रिमिरिव स्वेच्च्हया याति बन्धनम् ॥ १२८॥</p>
<p>स्वयं कल्पित तन्मात्राजालभ्यन्तरवर्ति च ।</p>
<p>परां विवशतामेति शृङ्खलाबद्धसिंहवत् ॥ १२९॥</p>
<p>क्वचिन्मनः क्वचिद्बुद्धिः क्वचिज्ज्ञानं क्वचित्क्रिया ।</p>
<p>क्वचिदेतदहंकारः क्वचिच्चित्तमिति स्मृतम् ॥ १३०॥</p>
<p>क्वचित्प्रकृतिरित्युक्तं क्वचिन्मायेति कल्पितम् ।</p>
<p>क्वचिन्मलमिति प्रोक्तं क्वचित्कर्मेति संस्मृतम् ॥ १३१॥</p>
<p>क्वचिद्बन्ध इति ख्यातं क्वचित्पुर्यष्टकं स्मृतम् ।</p>
<p>प्रोक्तं क्वचिदविद्येति क्वचिदिच्च्हेति संमतम् ॥ १३२॥</p>
<p>इअमं संसारमखिलमाशापाशविधायकम् ।</p>
<p>दधदन्तःफलैर्हीनं वटधाना वटं यथा ॥ १३३॥</p>
<p>चिन्तानलशिखादग्धं कोपाजगरचर्वितम् ।</p>
<p>कामाब्धिकल्लोलरतं विस्मृतात्मपितामहम् ॥ १३४॥</p>
<p>समुद्धर मनो ब्रह्मन्मातङ्गमिव कर्दमात् ।</p>
<p>एवं जीवाश्रिता भावा भवभावनयाहिताः ॥ १३५॥</p>
<p>ब्रह्मणा कल्पिताकारा लक्षशोऽप्यथ कोटिशः ।</p>
<p>संख्यातीताः पुरा जाता जायन्तेऽद्यापि चाभितः ॥ १३६॥</p>
<p>उत्पत्स्यन्तेऽपि चैवान्ये कणौघा इव निर्झरात् ।</p>
<p>केचित्प्रथमजन्मानः केचिज्जन्मशताधिकाः ॥ १३७॥</p>
<p>केचिच्चासंख्यजन्मानः केचिद्द्वित्रिभवान्तराः ।</p>
<p>केचित्किन्नरगन्धर्वविद्याधरमहोरगाः ॥ १३८॥</p>
<p>केचिदर्केन्दुवरुणास्त्र्यक्षाधोक्षजपद्मजाः ।</p>
<p>केचिद्ब्रह्मणभूपालवैश्यशूद्रगणाः स्थिताः ॥ १३९॥</p>
<p>केचित्तृणौषधीवृक्षफलमूलपतङ्गकाः ।</p>
<p>केचित्कदम्बजम्बीरसालतालतमालकाः ॥ १४०॥</p>
<p>केचिन्महेन्द्रमलयसह्यमन्दरमेरवः ।</p>
<p>केचित्क्षारोदधिक्षीरघृतेक्षुजलराशयः ॥ १४१॥</p>
<p>केचिद्विशालाः कुकुभः केचिन्नद्यो महारयाः ।</p>
<p>विहायस्युच्चकैः केचिन्निपतन्त्युत्पतन्ति च ॥ १४२॥</p>
<p>कन्तुका इव हस्तेन मृत्युनाऽविरतं हताः ।</p>
<p>भुक्त्वा जन्मसहस्राणि भूयः संसारसंकटे ॥ १४३॥</p>
<p>पतन्ति केचिदबुधाः संप्राप्यापि विवेकताम् ।</p>
<p>दिक्कालाद्यनवच्च्हिन्नमात्मतत्त्वं स्वशक्तितः ॥ १४४॥</p>
<p>लीलयैव यदादत्ते दिक्कालकलितं वपुः ।</p>
<p>तदेव जीवपर्यायवासनावेशतः परम् ॥ १४५॥</p>
<p>मनः संपद्यते लोलं कलनाकलनोन्मुखम् ।</p>
<p>कलयन्ती मनःशक्तिरादौ भावयति क्षणात् ॥ १४६॥</p>
<p>आकाशभावनामच्च्हां शब्दबीजरसोन्मुखीम् ।</p>
<p>ततस्तद्घनतां यातं घनस्पन्दक्रमान्मनः ॥ १४७॥</p>
<p>भावयत्यनिलस्पन्दं स्पर्शबीजरसोन्मुखम् ।</p>
<p>ताभ्यामाकाशवाताभ्यां दृढाभ्यासवशात्ततः ॥ १४८॥</p>
<p>शब्दस्पर्शस्वरूपाभ्यां संघर्षाज्जन्यतेऽनलः ।</p>
<p>रूपतन्मात्रसहितं त्रिभिस्तैः सह संमितम् ॥ १४९॥</p>
<p>मनस्ताद्दृग्गुणगतं रसतन्मात्रवेदनम् ।</p>
<p>क्षणाच्चेतत्यपां शैत्यं जलसंवित्ततो भवेत् ॥ १५०॥</p>
<p>ततस्तादृग्गुणगतं मनो भावयति क्षणात् ।</p>
<p>गन्धतन्मात्रमेतस्माद्भूमिसंवित्ततो भवेत् ॥ १५१॥</p>
<p>अथेत्थंभूततन्मात्रवेष्टितं तनुतां जहत् ।</p>
<p>वपुर्वह्निकणाकारं स्फुरितं व्योम्नि पश्यति ॥ १५२॥</p>
<p>अहंकारकलायुक्तं बुद्धिबीजसमन्वितम् ।</p>
<p>तत्पुर्यष्टकमित्युक्तं भूतहृत्पद्मषट्पदम् ॥ १५३॥</p>
<p>तस्मिंस्तु तीव्रसंवेगाद्भावयद्भासुरं वपुः ।</p>
<p>स्थूलतामेति पाकेन मनो बिल्वफलं यथा ॥ १५४॥</p>
<p>मूषास्थद्रुतहेमाभं स्फुरितं विमलाम्बरे ।</p>
<p>संनिवेशमथादत्ते तत्तेजः स्वस्वभावतः ॥ १५५॥</p>
<p>ऊर्ध्वं शिरःपिण्डमयमधः पादमयं तथा ।</p>
<p>पार्श्वयोर्हस्तसंस्थानं मध्ये चोदरधर्मिणम् ॥ १५६॥</p>
<p>कालेन स्फुटतामेत्य भवत्यमलविग्रहम् ।</p>
<p>बुद्धिसत्त्वबलोत्साहविज्ञानैश्वर्यसंस्थितः ॥ १५७॥</p>
<p>स एव भगवान्ब्रह्मा सर्वलोकपितामहः ।</p>
<p>अवलोक्य वपुर्ब्रह्मा कान्तमात्मीयमुत्तमम् ॥ १५८॥</p>
<p>चिन्तामभ्येत्य भगवांस्त्रिकालामलदर्शनः ।</p>
<p>एतस्मिन्परमाकाशे चिन्मात्रैकात्मरूपिणी ॥ १५९॥</p>
<p>अदृष्टपारपर्यन्ते प्रथमं किं भवेदिति ।</p>
<p>इति चिन्तितवान्ब्रह्मा सद्यो जातामलात्मदृक् ॥ १६०॥</p>
<p>अपश्यत्सर्गवृन्दानि समतीतान्यनेकशः ।</p>
<p>स्मरत्यथो स सकलान्सर्वधर्मगुणक्रमात् ॥ १६१॥</p>
<p>लीलया कल्पयामास चित्राः संकल्पतः प्रजाः ।</p>
<p>नानाचारसमारम्भा गन्धर्वनगरं यथा ॥ १६२॥</p>
<p>तासां स्वर्गापवर्गार्थं धर्मकामार्थसिद्धये ।</p>
<p>अनन्तानि विचित्राणि शास्त्राणि समकल्पयत् ॥ १६३॥</p>
<p>विरञ्चिरूपान्मनसः कल्पितत्वाज्जगत्स्थितेः ।</p>
<p>तावत्स्थितिरियं प्रोक्ता तन्नाशे नाशमाप्नुयात् ॥ १६४॥</p>
<p>न जायते न म्रियते क्वचित्किंचित्कदाचन ।</p>
<p>परमार्थेन विप्रेन्द्र मिथ्या सर्वं तु दृश्यते ॥ १६५॥</p>
<p>कोशमाशाभुजङ्गानां संसाराडंबरं त्यज ।</p>
<p>असदेतदिति ज्ञात्वा मातृभावं निवेशय ॥ १६६॥</p>
<p>गन्धर्वनगरस्यार्थे भूषितेऽभूषिते तथा ।</p>
<p>अविद्यांशे सुतादौ वा कः क्रमः सुखदुःखयोः ॥ १६७॥</p>
<p>धनदारेषु वृद्धेषु दुःखयुक्तं न तुष्टता ।</p>
<p>वृद्धायां मोहमायायां कः समाश्वासवानिह ॥ १६८॥</p>
<p>यैरेव जायते रागो मूर्खस्याधिकतां गतैः ।</p>
<p>तैरेव भागैः प्राज्ञस्य विराग उपजायते ॥ १६९॥</p>
<p>अतो निदाघ तत्त्वज्ञ व्यवहारेषु संसृतेः ।</p>
<p>नष्टं नष्टमुपेक्षस्व प्राप्तं प्राप्तमुपाहर ॥ १७०॥</p>
<p>अनागतानां भोगानामवाञ्च्हनमकृत्रिमम् ।</p>
<p>आगतानां च संभोग इति पण्डितलक्षणम् ॥ १७१॥</p>
<p>शुद्धं सदसतोर्मध्यं पदं बुद्ध्वावलंब्य च ।</p>
<p>सबाह्याभ्यन्तरं दृश्यं मा गृहाण विमुञ्च मा ॥ १७२॥</p>
<p>यस्य चेच्च्हा तथानिच्च्हा ज्ञस्य कर्मणि तिष्ठतः ।</p>
<p>न तस्य लिप्यते प्रज्ञा पद्मपत्रमिवाम्बुभिः ॥ १७३॥</p>
<p>यदि ते नेन्द्रियार्थश्रीः स्पन्दते हृदि वै द्विज ।</p>
<p>तदा विज्ञातविज्ञेया समुत्तीर्णो भवार्णवात् ॥ १७४॥</p>
<p>उच्चैःपदाय परया प्रज्ञया वासनागणात् ।</p>
<p>पुष्पाद्गन्धमपोह्यारं चेतोवृत्तिं पृथक्कुरु ॥ १७५॥</p>
<p>संसाराम्बुनिधावस्मिन्वासनाम्बुपरिप्लुते ।</p>
<p>ये प्रज्ञानावमारूढास्ते तीर्णाः पण्डिताः परे ॥ १७६॥</p>
<p>न त्यजन्ति न वाञ्च्हन्ति व्यवहारं जगद्गतम् ।</p>
<p>सर्वमेवानुवर्तन्ते पारावारविदो जनाः ॥ १७७॥</p>
<p>अनन्तस्यात्मतत्त्वस्य सत्तासामान्यरूपिणः ।</p>
<p>चितश्चेत्योन्मुखत्वं यत्तत्संकल्पाङ्कुरं विदुः ॥ १७८॥</p>
<p>लेशतः प्राप्तसत्ताकः स एव घनतां शनैः ।</p>
<p>याति चित्तत्वमापूर्य दृढं जाड्याय मेघवत् ॥ १७९॥</p>
<p>भावयन्ति चितिश्चैत्यं व्यतिरिक्तमिवात्मनः ।</p>
<p>संकल्पतामिवायाति बीजमङ्कुरतामिव ॥ १८०॥</p>
<p>संकल्पनं हि संकल्पः स्वयमेव प्रजायते ।</p>
<p>वर्धते स्वयमेवाशु दुःखाय न सुखाय यत् ॥ १८१॥</p>
<p>मा संकल्पय संकल्पं मा भावं भावय स्थितौ ।</p>
<p>संकल्पनाशने यत्तो न भूयोऽननुगच्च्हति ॥ १८२॥</p>
<p>भावनाभावमात्रेण संकल्पः क्षीयते स्वयम् ।</p>
<p>संकल्पेनैव संकल्पं मनसैव मनो मुने ॥ १८३॥</p>
<p>च्हित्त्वा स्वात्मनि तिष्ठ त्वं किमेतावति दुष्करम् ।</p>
<p>यथैवेदं नभः शून्यं जगच्च्हून्यं तथैव हि ॥ १८४॥</p>
<p>तण्डुलस्य यथा चर्म यथा ताम्रस्य कालिमा ।</p>
<p>नश्यति क्रियया विप्र पुरुषस्य तथा मलम् ॥ १८५॥</p>
<p>जीवस्य तण्डुलस्येव मलं सहजमप्यलम् ।</p>
<p>नश्यत्येव न सन्देहस्तस्मादुद्योगवान्भवेत् ॥ १८६॥</p>
<p>इति महोपनिषत् ॥</p>
<p>इति पञ्चमोऽध्यायः ॥ ५॥</p>
<hr>
<p>अथ षष्ठोऽध्यायः।</p>
<p>अन्तरास्थां परित्यज्य भावश्रीं भावनामयीम् ।</p>
<p>योऽसि सोऽसि जगत्यस्मिंल्लीलया विहरानघ ॥ १॥</p>
<p>सर्वत्राहमकर्तेति दृढभावनयानया ।</p>
<p>परमामृतनाम्नी सा समतैवावशिष्यते ॥ २॥</p>
<p>खेदोल्लासविलासेषु स्वात्मकर्तृतयैकया ।</p>
<p>स्वसंकल्पे क्षयं याते समतैवावशिष्यते ॥ ३॥</p>
<p>समता सर्वभावेषु यासौ सत्यपरा स्थितिः ।</p>
<p>तस्यामवस्थितं चित्तं न भूयो जन्मभाग्भवेत् ॥ ४॥</p>
<p>अथवा सर्वकर्तृत्वमकर्तृत्वं च वै मुने ।</p>
<p>सर्वं त्यक्त्वा मनः पीत्वा योऽसि सोऽसि स्थिरो भव ॥ ५॥</p>
<p>शेषस्थिरो समाधानो येन त्यजसि तत्त्यज ।</p>
<p>चिन्मनःकलनाकारं प्रकाशतिमिरादिकम् ॥ ६॥</p>
<p>वासनां वासितारं च प्राणस्पन्दनपूर्वकम् ।</p>
<p>समूलमखिलं त्यक्त्वा व्योमसाम्यः प्रशान्तधीः ॥ ७॥</p>
<p>हृदयात्संपरित्यज्य सर्ववासनपङ्क्तयः ।</p>
<p>यस्तिष्ठति गतव्यग्रः स मुक्तः परमेश्वरः ॥ ८॥</p>
<p>दृष्टं द्रष्टव्यमखिलं भ्रान्तं भ्रान्त्या दिशो दश ।</p>
<p>युक्त्या वै चरतो ज्ञस्य संसारो गोष्पदाकृतिः ॥ ९॥</p>
<p>सबाह्याभ्यन्तरे देहे ह्यध ऊर्ध्वं च दिक्षु च ।</p>
<p>इत आत्मा ततोऽप्यात्मा नास्त्यनात्ममयं जगत् ॥ १०॥</p>
<p>न तदस्ति न यत्राहं न तदस्ति न तन्मयम् ।</p>
<p>किमन्यदभिवाञ्च्हामि सर्वं सच्चिन्मयं ततम् ॥ ११॥</p>
<p>समस्तं खल्विदं ब्रह्म सर्वमात्मेदमाततम् ।</p>
<p>अहमन्य इदं चान्यदिति भ्रान्तिं त्यजानघ ॥ १२॥</p>
<p>तते ब्रह्मघने नित्ये संभवन्ति न कल्पिताः ।</p>
<p>न शोकोऽस्ति न मोहोऽस्ति न जरास्ति न जन्म वा ॥ १३॥</p>
<p>यदस्तीह तदेवास्ति विज्वरो भव सर्वदा ।</p>
<p>यथाप्राप्तानुभवतः सर्वत्रानभिवाञ्च्हनात् ॥ १४॥</p>
<p>त्यागादानपरित्यागी विज्वरो भव सर्वदा ।</p>
<p>यस्येदं जन्म पाश्चात्यं तमाश्वेव महामते ॥ १५॥</p>
<p>विशन्ति विद्या विमला मुक्ता वेणुमिवोत्तमम् ।</p>
<p>विरक्तमनसां सम्यक्स्वप्रसङ्गादुदाहृतम् ॥ १६॥</p>
<p>द्रष्टुर्दृश्यसमायोगात्प्रत्ययानन्दनिश्चयः ।</p>
<p>यस्तं स्वमात्मतत्त्वोत्थं निष्पन्दं समुपास्महे ॥ १७॥</p>
<p>द्रष्टृदर्शनदृश्यानि त्यक्त्वा वासनया सह ।</p>
<p>दर्शनप्रत्ययाभासमात्मानं समुपास्महे ॥ १८॥</p>
<p>द्वयोर्मध्यगतं नित्यमस्तिनास्तीति पक्षयोः ।</p>
<p>प्रकाशनं प्रकाशानामात्मानं समुपास्महे ॥ १९॥</p>
<p>सन्त्यज्य हृद्गुहेशानं देवमन्यं प्रयान्ति ये ।</p>
<p>ते रत्नमभिवाञ्च्हन्ति त्यक्तहस्तस्थकौस्तुभाः ॥ २०॥</p>
<p>उत्थितानुत्थितानेतानिन्द्रियारीन्पुनः पुनः ।</p>
<p>हन्याद्विवेकदण्डेन वज्रेणेव हरिर्गिरीन् ॥ २१॥</p>
<p>संसाररात्रिदुःस्वप्ने शून्ये देहमये भ्रमे ।</p>
<p>सर्वमेवापवित्रं तद्दृष्टं संसृतिविभ्रमम् ॥ २२॥</p>
<p>अज्ञानोपहतो बाल्ये यौवने वनिताहतः ।</p>
<p>शेषे कलत्रचिन्तार्तः किं करोति नराधमः ॥ २३॥</p>
<p>सतोऽसत्ता स्थिता मूर्ध्नि रम्याणां मूर्ध्न्यरम्यता ।</p>
<p>सुखानां मूर्ध्निदुःखानि किमेकं संश्रयाम्यहम् ॥ २४॥</p>
<p>येषां निमेषणामेषौ जगतः प्रलयोदयौ ।</p>
<p>तादृशाः पुरुषा यान्ति मादृशां गणनैव का ॥ २५॥</p>
<p>संसार एव दुःखानां सीमान्त इति कथ्यते ।</p>
<p>तन्मध्ये पतिते देहे सुखमासाद्यते कथम् ॥ २६॥</p>
<p>प्रबुद्धोऽस्मि प्रबुद्धोऽस्मि दुष्टश्चोरोऽयमात्मनः ।</p>
<p>मनो नाम निहन्म्येनं मनसास्मि चिरं हृतः ॥ २७॥</p>
<p>मा खेदं भज हेयेषु नोपादेयपरो भव ।</p>
<p>हेयादेयादृशौ त्यक्त्वा शेषस्थः सुस्थिरो भव ॥ २८॥</p>
<p>निराशता निर्भयता नित्यता समता ज्ञता ।</p>
<p>निरीहता निष्क्रियता सौम्यता निर्विकल्पता ॥ २९॥</p>
<p>धृर्मैत्री मनस्तुष्टिर्मृदुता मृदुभाषिता ।</p>
<p>हेयोपादेयनिर्मुक्ते ज्ञे तिष्ठन्त्यपवासनम् ॥ ३०॥</p>
<p>गृहीततृष्णाशबरीवासनाजालमाततम् ।</p>
<p>संसारवारिप्रसृतं चिन्तातन्तुभिराततम् ॥ ३१॥</p>
<p>अनया तीक्ष्णया तात च्हिन्धि बुद्धिशलाकया ।</p>
<p>वात्ययेवाम्बुदं जालं च्हित्त्वा तिष्ठ तते पदे ॥ ३२॥</p>
<p>मनसैव मनश्च्हित्त्वा कुठारेणेव पादपम् ।</p>
<p>पदं पावनमासाद्य सद्य एव स्थिरो भव ॥ ३३॥</p>
<p>तिष्ठन्गच्च्हन्त्स्वपञ्जाग्रन्निवसन्नुत्पतन्पतन् ।</p>
<p>असदेवेदमित्यन्तं निश्चित्यास्तां परित्यज ॥ ३४॥</p>
<p>दृश्यमाश्रयसीदं चेत्तत्सच्चितोऽसि बन्धवान् ।</p>
<p>दृश्यं सन्त्यजसीदं चेत्तदाऽचित्तोऽसि मोक्षवान् ॥ ३५॥</p>
<p>नाहं नेदमिति ध्यायंस्तिष्ठ त्वमचलाचलः ।</p>
<p>आत्मनो जगतश्चान्तर्द्रष्टृदृश्यदशान्तरे ॥ ३६॥</p>
<p>दर्शनाख्यं स्वमात्मानं सर्वदा भावयन्भव ।</p>
<p>स्वाद्यस्वादकसंत्यक्तं स्वाद्यस्वादकमध्यगम् ॥ ३७॥</p>
<p>स्वदनं केवलं ध्यायन्परमात्ममयो भव ।</p>
<p>अवलम्ब्य निरालम्बं मध्येमध्ये स्थिरो भव ॥ ३८॥</p>
<p>रज्जुबद्धा विमुच्यन्ते तृष्णाबद्धा न केनचित् ।</p>
<p>तस्मान्निदाघ तृष्णा त्वं त्यज संकल्पवर्जनात् ॥ ३९॥</p>
<p>एतामहंभावमयीपपुण्यां</p>
<p>च्हित्त्वानहंभाव शलाकयैव ॥</p>
<p>स्वभावजां भव्यभवन्तभूमौ</p>
<p>भव प्रशान्ताखिलभूतभीतिः ॥ ४०॥</p>
<p>अहमेषां पदार्थानामेते च मम जीवितम् ।</p>
<p>नाहमेभिर्विना किंचिन्न मयैते विना किल ॥ ४१॥</p>
<p>इत्यन्तर्निश्चयं त्यक्त्वा विचार्य मनसा सह ।</p>
<p>नाहं पदार्थस्य न मे पदार्थ इति भाविते ॥ ४२॥</p>
<p>अन्तःशीतलया बुद्ध्या कुर्वतो लीलया क्रियाम् ।</p>
<p>यो नूनं वासनात्यागो ध्येयो ब्रह्मन्प्रकीर्तितः ॥ ४३॥</p>
<p>सर्वं समतया बुद्ध्या यः कृत्वा वासनाक्षयम् ।</p>
<p>जहाति निर्ममो देहं नेयोऽसौ वासनाक्षयः ॥ ४४॥</p>
<p>अहंकारमयीं त्यक्त्वा वासनां लीलयैव यः ।</p>
<p>तिष्ठति ध्येयसंत्यागी स जीवन्मुक्त उच्यते ॥ ४५॥</p>
<p>निर्मूलं कलनां त्यक्त्वा वासनां यः शमं गतः ।</p>
<p>ज्ञेयं त्यागमिमं विद्धि मुक्तं तं ब्राह्मणोत्तमम् ॥ ४६॥</p>
<p>द्वावेतौ ब्रह्मतां यातौ द्वावेतौ विगतज्वरौ ।</p>
<p>आपतत्सु यथाकालं सुखदुःखेष्वनारतौ ।</p>
<p>संन्यासियोगिनौ दान्तौ विद्धि शान्तौ मुनीश्वर ॥ ४७॥</p>
<p>ईप्सितानीप्सिते न स्तो यस्यान्तर्वर्तिदृष्टिषु ।</p>
<p>सुषुप्तवद्यश्चरति स जीवन्मुक्त उच्यते ॥ ४८॥</p>
<p>हर्षामर्षभयक्रोधकामकार्पण्यदृष्टिभिः ।</p>
<p>न हृष्यति ग्लायति यः परामर्शविवर्जितः ॥ ४९॥</p>
<p>बाह्यार्थवासनोद्भूता तृष्णा बद्धेति कथ्यते ।</p>
<p>सर्वार्थवासनोन्मुक्ता तृष्णा मुक्तेति भण्यते ॥ ५०॥</p>
<p>इदमस्तु ममेत्यन्तमिच्च्हां प्रार्थनयान्विताम् ।</p>
<p>तां तीक्ष्णां शृङ्खलां विद्धि दुःखजन्मभयप्रदाम् ॥ ५१॥</p>
<p>तामेतां सर्वभावेषु सत्स्वसत्सु च सर्वदा ।</p>
<p>संत्यज्य परमोदारं पदमेति महामनाः ॥ ५२॥</p>
<p>बन्धास्थामथ मोक्षास्थां सुखदुःखदशामपि ।</p>
<p>त्यक्त्वा सदसदास्थां त्वं तिष्ठाक्षुब्धमहाब्धिवत् ॥ ५३॥</p>
<p>जायते निश्चयः साधो पुरुषस्य चतुर्विधः ॥ ५४॥</p>
<p>आपादमस्तकमहं मातापितृविनिर्मितः ।</p>
<p>इत्येको निश्चयो ब्रह्मन्बन्धायासविलोकनात् ॥ ५५॥</p>
<p>अतीतः सर्वभावेभ्यो वालाग्रादप्यहं तनुः ।</p>
<p>इति द्वितीयो मोक्षाय निश्चयो जायते सताम् ॥ ५६॥</p>
<p>जगज्जाल पदार्थात्मा सर्व एवाहमक्षयः ।</p>
<p>तृतीयो निश्चयश्चोक्तो मोक्षायैव द्विजोत्तम ॥ ५७॥</p>
<p>अहं जगद्वा सकलं शून्यं व्योम समं सदा ।</p>
<p>एवमेष चतुर्थोऽपि निश्चयो मोक्षसिद्धिदः ॥ ५८॥</p>
<p>एतेषां प्रथमः प्रोक्तस्तृष्णया बन्धयोग्यया ।</p>
<p>शुद्धतृष्णास्त्रयः स्वच्च्हा जीवन्मुक्ता विलासिनः ॥ ५९॥</p>
<p>सर्वं चाप्यहमेवेति निश्चयो यो महामते ।</p>
<p>तमादाय विषादाय न भूयो जायते मतिः ॥ ६०॥</p>
<p>शून्यं तत्प्रकृतिर्माया ब्रह्मविज्ञानमित्यपि ।</p>
<p>शिवः पुरुष ईशानो नित्यमात्मेति कथ्यते ॥ ६१॥</p>
<p>द्वैताद्वैतसमुद्भूतैर्जगन्निर्माणलीलया ।</p>
<p>परमात्ममयीशक्तिरद्वैतैव विजृम्भते ॥ ६२॥</p>
<p>सर्वातीतपदालम्बी परिपूर्णैकचिन्मयः ।</p>
<p>नोद्वेगी न च तुष्टात्मा संसारे नावसीदति ॥ ६३॥</p>
<p>प्राप्तकर्मकरो नित्यं शत्रुमित्रसमानदृक् ।</p>
<p>ईहितानीहितैर्मुक्तो न शोचति न काङ्क्षति ॥ ६४॥</p>
<p>सर्वस्याभिमतं वक्ता चोदितः पेशलोक्तिमान् ।</p>
<p>आशयज्ञश्च भूतानां संसारे नावसीदति ॥ ६५॥</p>
<p>पूर्वां दृष्टिमवष्टभ्य ध्येयत्यागविलासिनीम् ।</p>
<p>जीवन्मुक्ततया स्वस्थो लोके विहर विज्वरः ॥ ६६॥</p>
<p>अन्तःसंत्यक्तसर्वाशो वीतरागो विवासनः ।</p>
<p>बहिःसर्वसमाचारो लोके विहर विज्वरः ॥ ६७॥</p>
<p>बहिःकृत्रिमसंरंभो हृदि संरम्भवर्जितः ।</p>
<p>कर्ता बहिरकर्तान्तर्लोके विहर शुद्धधीः ॥ ६८॥</p>
<p>त्यक्ताहंकृतिराश्वस्तमतिराकाशशोभनः ।</p>
<p>अगृहीतकलङ्काङ्को लोके विहर शुद्धधीः ॥ ६९॥</p>
<p>उदारः पेशलाचारः सर्वाचारानुवृत्तिमान् ।</p>
<p>अन्तःसङ्गपरित्यागी बहिःसंभारवानिव ।</p>
<p>अन्तर्वैराग्यमादाय बहिराशोन्मुखेहितः ॥ ७०॥</p>
<p>अयं बन्धुरयं नेति गणना लघुचेतसाम् ।</p>
<p>उदारचरितानां तु वसुधैव कुटुम्बकम् ॥ ७१॥</p>
<p>भावाभावविनिर्मुक्तं जरामरणवर्जितम् ।</p>
<p>प्रशान्तकलनारभ्यं नीरागं पदमाश्रय ॥ ७२॥</p>
<p>एषा ब्राह्मी स्थितिः स्वच्च्हा निष्कामा विगतामया ।</p>
<p>आदाय विहरन्नेवं संकटेषु न मुह्यति ॥ ७३॥</p>
<p>वैराग्येणाथ शास्त्रेण महत्त्वादिगुणैरपि ।</p>
<p>यत्संकल्पहरार्थं तत्स्वयमेवोन्नयेन्मनः ॥ ७४॥</p>
<p>वैराग्यात्पूर्णतामेति मनो नाशवशानुगम् ।</p>
<p>आशया रक्ततामेति शरदीव सरोऽमलम् ॥ ७५॥</p>
<p>तमेव भुक्तिविरसं व्यापारौघं पुनः पुनः ।</p>
<p>दिवसेदिवसे कुर्वन्प्राज्ञ कस्मान्न लज्जते ॥ ७६॥</p>
<p>चिच्चैत्यकलितो बन्धस्तन्मुक्तौ मुक्तिरुच्यते ।</p>
<p>चिदचैत्या किलात्मेति सर्वसिद्धान्तसंग्रहः ॥ ७७॥</p>
<p>एतन्निश्चयमादाय विलोकय धियेद्धया ।</p>
<p>स्वयमेवात्मनात्मानमानन्दं पदमाप्स्यसि ॥ ७८॥</p>
<p>चिदहं चिदिमे लोकाश्चिदाशाश्चिदिमाः प्रजाः ।</p>
<p>दृश्यदर्शननिर्मुक्तः केवलामलरूपवान् ॥ ७९॥</p>
<p>नित्योदितो निराभासो द्रष्टा साक्षी चिदात्मकः ॥ ८०॥</p>
<p>चैत्यनिर्मुक्तचिद्रूपं पूर्णज्योतिःस्वरूपकम् ।</p>
<p>संशान्तसर्वसंवेद्यं संविन्मात्रमहं महत् ॥ ८१॥</p>
<p>संशान्तसर्वसंकल्पः प्रशान्तसकलेषणः ।</p>
<p>निर्विकल्पपदं गत्वा स्वस्थो भव मुनीश्वर ॥ ८२॥ इति ।</p>
<p>य इमां महोपनिषदं ब्राह्मणो नित्यमधीते ।</p>
<p>अश्रोत्रियः श्रोत्रियो भवति । अनुपनीत उपनीतो भवति ।</p>
<p>सोऽग्निपूतो भवति । स वायुपूतो भवति । स सोमपूतो भवति ।</p>
<p>स सत्यपूतो भवति । स सर्वपूतो भवति । स सर्वर्देवैर्ज्ञातो भवति ।</p>
<p>स सर्वेषु तीर्थेषु स्नातो भवति । स सर्वैर्देवैरनुध्यातो भवति ।</p>
<p>स सर्वक्रतुभिरिष्टवान्भवति । गायत्र्याः षष्टिसहस्राणि</p>
<p>जप्तानि फलानि भवन्ति । इतिहासपुराणानां शतसहस्राणि जप्तानि</p>
<p>फलानि भवन्ति । प्रणवानामयुतं जप्तं भवति ।</p>
<p>आचक्षुषः पङ्क्तिं पुनाति । आसप्तमान्पुरुषयुगान्पुनाति ।</p>
<p>इत्याह भगवान् हिरण्यगर्भः । जप्येनामृतत्त्वं च</p>
<p>गच्च्हतीत्युपनिषत् । ॥ इति षष्ठोऽध्यायः ॥ ६॥</p>
<p>ॐ आप्यायन्तु ममाङ्गानि वाक्प्राणश्चक्षुः श्रोत्रमथो</p>
<p>बलमिन्द्रियाणि च ॥ सर्वाणि सर्वं ब्रह्मोपनिषदं माहं</p>
<p>ब्रह्म निराकुर्यां मा मा ब्रह्म निराकरोदनिराकरणम</p>
<p>स्त्वनिराकरणं मेस्तु तदात्मनि निरते य उपनिषत्सु धर्मास्ते</p>
<p>मयि सन्तु ते मयि सन्तु ॥ ॐ शान्तिः शान्तिः शान्तिः ॥</p>
<p>इति महोपनिषत्समाप्ता॥</p>
<hr>
<p>]</p>

  </div>
</article>


        

        



    <aside class="card border noPrint" id="section-tree-item-AryaH_hinduism_branches_yogaH_upaniShat_EB-sangrahaH_mahopaniShat_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH/AryaH/hinduism/branches/yogaH/upaniShat/EB-sangrahaH/mahopaniShat/">महोपनिषत् </a>
            <a data-toggle="collapse" href="#section-tree-item-body-AryaH_hinduism_branches_yogaH_upaniShat_EB-sangrahaH_mahopaniShat_md" role="button" aria-expanded="false" aria-controls="section-tree-item-body-AryaH_hinduism_branches_yogaH_upaniShat_EB-sangrahaH_mahopaniShat_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AryaH_hinduism_branches_yogaH_upaniShat_EB-sangrahaH_mahopaniShat_md" class="card-body p-0 collapse">
            
            <li>books contributor: राष्ट्रियसंस्कृतविश्वविद्यालयः, तिरुपतिः</li>
            
            <li>domain: उपनिषदः</li>
            
            <li>draft: false</li>
            
            <li>iscjklanguage: false</li>
            
            <li>language: संस्कृतम्</li>
            
            <li>serial no.: Ebharati-4296</li>
            
            <li>source_url: https://www.ebharatisampat.in/read_chapter.php?bookid=MjE5NDQ0NzU4OTkzMjE0</li>
            
            <li>sub-domain: उपनिषदसम्बद्धपुस्तकानि</li>
            
            <li>title: महोपनिषत्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2025 Sep 14 04:57:15 UTC. (<a href="http://google.com/search?q=04%3a57%3a15%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
