<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | योगशिखोपनिषत्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/" rel="feed" type="application/rss+xml" title="आगमे विश्वासटिप्पन्यः" />

    <meta property="og:url" content="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/">
  <meta property="og:site_name" content="आगमे विश्वासटिप्पन्यः">
  <meta property="og:title" content="योगशिखोपनिषत्">
  <meta property="og:description" content="योगशिखोपनिषत्
योगज्ञाने यत्पदाप्तिसाधनत्वेन विश्रुते ।
तत्रैपदं ब्रह्मतत्त्वं स्वमात्रमवशिष्यते ॥
ॐ सह नाववतु सह नौ भुनक्तु सह वीर्यं करवावहै ।
तेजस्विनावधीतमस्तु मा विद्विषावहै ॥ ॐ शान्तिः शान्तिः शान्तिः ॥
सर्वे जीवाः सुखैर्दुःखैर्मायाजालेन वेष्टिताः ।
तेषां मुक्तिः कथं देव कृपया वद शङ्कर ॥ १॥
सर्वसिद्धिकरं मार्गं मायाजालनिकृन्तनम् ।
जन्ममृत्युजराव्याधिनाशनं सुखदं वद ॥ २॥
इति हिरण्यगर्भः पप्रच्छ स होवाच महेश्वरः ।
नानामार्गैस्तु दुष्प्रापं कैवल्यं परमं पदम् ॥ ३॥
सिद्धिमार्गेण लभते नान्यथा पद्मसम्भव ।
पतिताः शास्त्रजालेषु प्रज्ञया तेन मोहिताः ॥ ४॥">
  <meta property="og:locale" content="en_us">
  <meta property="og:type" content="article">
    <meta property="article:section" content="aryah">

  <meta itemprop="name" content="योगशिखोपनिषत्">
  <meta itemprop="description" content="योगशिखोपनिषत्
योगज्ञाने यत्पदाप्तिसाधनत्वेन विश्रुते ।
तत्रैपदं ब्रह्मतत्त्वं स्वमात्रमवशिष्यते ॥
ॐ सह नाववतु सह नौ भुनक्तु सह वीर्यं करवावहै ।
तेजस्विनावधीतमस्तु मा विद्विषावहै ॥ ॐ शान्तिः शान्तिः शान्तिः ॥
सर्वे जीवाः सुखैर्दुःखैर्मायाजालेन वेष्टिताः ।
तेषां मुक्तिः कथं देव कृपया वद शङ्कर ॥ १॥
सर्वसिद्धिकरं मार्गं मायाजालनिकृन्तनम् ।
जन्ममृत्युजराव्याधिनाशनं सुखदं वद ॥ २॥
इति हिरण्यगर्भः पप्रच्छ स होवाच महेश्वरः ।
नानामार्गैस्तु दुष्प्रापं कैवल्यं परमं पदम् ॥ ३॥
सिद्धिमार्गेण लभते नान्यथा पद्मसम्भव ।
पतिताः शास्त्रजालेषु प्रज्ञया तेन मोहिताः ॥ ४॥">
  <meta itemprop="wordCount" content="4628">
  <meta name="twitter:card" content="summary">
  <meta name="twitter:title" content="योगशिखोपनिषत्">
  <meta name="twitter:description" content="योगशिखोपनिषत्
योगज्ञाने यत्पदाप्तिसाधनत्वेन विश्रुते ।
तत्रैपदं ब्रह्मतत्त्वं स्वमात्रमवशिष्यते ॥
ॐ सह नाववतु सह नौ भुनक्तु सह वीर्यं करवावहै ।
तेजस्विनावधीतमस्तु मा विद्विषावहै ॥ ॐ शान्तिः शान्तिः शान्तिः ॥
सर्वे जीवाः सुखैर्दुःखैर्मायाजालेन वेष्टिताः ।
तेषां मुक्तिः कथं देव कृपया वद शङ्कर ॥ १॥
सर्वसिद्धिकरं मार्गं मायाजालनिकृन्तनम् ।
जन्ममृत्युजराव्याधिनाशनं सुखदं वद ॥ २॥
इति हिरण्यगर्भः पप्रच्छ स होवाच महेश्वरः ।
नानामार्गैस्तु दुष्प्रापं कैवल्यं परमं पदम् ॥ ३॥
सिद्धिमार्गेण लभते नान्यथा पद्मसम्भव ।
पतिताः शास्त्रजालेषु प्रज्ञया तेन मोहिताः ॥ ४॥">
<script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/branches\/yogaH\/upaniShat\/120-sangrahaH\/yogashikhopaniShat\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/branches\/yogaH\/upaniShat\/120-sangrahaH\/yogashikhopaniShat.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>







    <link rel="stylesheet" href="/AgamaH/webpack_dist/uiLib.css">
<link rel="stylesheet" href="/AgamaH/css/uiLibPrint.css" media="print" >
<link rel="stylesheet" href="/AgamaH/css/fonts.css" >
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> योगशिखोपनिषत्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="योगशिखोपनिषत्">योगशिखोपनिषत्</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/branches/yogaH/upaniShat/120-sangrahaH/yogashikhopaniShat.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>योगशिखोपनिषत्</p>
<p>योगज्ञाने यत्पदाप्तिसाधनत्वेन विश्रुते ।<br>
तत्रैपदं ब्रह्मतत्त्वं स्वमात्रमवशिष्यते ॥</p>
<p>ॐ सह नाववतु सह नौ भुनक्तु सह वीर्यं करवावहै ।<br>
तेजस्विनावधीतमस्तु मा विद्विषावहै ॥ ॐ शान्तिः शान्तिः शान्तिः ॥</p>
<p>सर्वे जीवाः सुखैर्दुःखैर्मायाजालेन वेष्टिताः ।<br>
तेषां मुक्तिः कथं देव कृपया वद शङ्कर ॥ १॥</p>
<p>सर्वसिद्धिकरं मार्गं मायाजालनिकृन्तनम् ।<br>
जन्ममृत्युजराव्याधिनाशनं सुखदं वद ॥ २॥</p>
<p>इति हिरण्यगर्भः पप्रच्छ स होवाच महेश्वरः ।<br>
नानामार्गैस्तु दुष्प्रापं कैवल्यं परमं पदम् ॥ ३॥</p>
<p>सिद्धिमार्गेण लभते नान्यथा पद्मसम्भव ।<br>
पतिताः शास्त्रजालेषु प्रज्ञया तेन मोहिताः ॥ ४॥</p>
<p>स्वात्मप्रकाशरूपं तत्किं शास्त्रेण प्रकाश्यते ।<br>
निष्कलं निर्मलं शान्तं सर्वातीतं निरामयम् ॥ ५॥</p>
<p>तदेव जीवरूपेण पुण्यपापफलैर्वृतम् ।<br>
परमात्मपदं नित्यं तत्कथं जीवतां गतम् ॥ ६॥</p>
<p>तत्त्वातीतं महादेव प्रसादात्कथयेश्वर ।<br>
सर्वभावपदातीतं ज्ञानरूपं निरञ्जनम् ॥ ७॥</p>
<p>वायुवत्स्फुरितं स्वस्मिंस्तत्राहङ्कृतिरुत्थिता ।<br>
पञ्चात्मकमभूत्पिण्डं धातुबद्धं गुणात्मकम् ॥ ८॥</p>
<p>सुखदुःखैः समायुक्तं जीवभावनया कुरु ।<br>
तेन जीवामिधा प्रोक्ता विशुद्धे परमात्मनि ॥ ९॥</p>
<p>कामक्रोधभयं चापि मोहलोभमथो रजः ।<br>
जन्म मृत्युश्च कार्पण्यं शोकस्तन्द्रा क्षुधा तृषा ॥ १०॥</p>
<p>तृष्णा लज्जा भयं दुःखं विषादो हर्ष एव च ।<br>
एभिर्दोषैर्विनिर्मुक्तः स जीवः शिव उच्यते ॥ ११॥</p>
<p>तस्माद्दोषविनाशार्थमुपायं कथयामि ते ।<br>
ज्ञानं केचिद्वदन्त्यत्र केवलं तन्न सिद्धये ॥ १२॥</p>
<p>योगहीनं कथं ज्ञानं मोक्षदं भवतीह भोः ।<br>
योगोऽपि ज्ञानहीनस्तु न क्षमो मोक्षकर्मणि ॥ १३॥</p>
<p>तस्माज्ज्ञानं च योगं च मुमुक्षुर्दृढमभ्यसेत् ।<br>
ज्ञानस्वरूपमेवादौ ज्ञेयं ज्ञानैकसाधनम् ॥ १४॥</p>
<p>अज्ञानं कीदृशं चेति प्रविचार्यं मुमुक्षुणा ।<br>
ज्ञातं येन निजं रूपं कैवल्यं परमं पदम् ॥ १५॥</p>
<p>असौ दोषैर्विनिर्मुक्तः कामक्रोधभयादिभिः ।<br>
सर्वदोषैर्वृतो जीवः कथं ज्ञानेन मुच्यते ॥ १६॥</p>
<p>स्वात्मरूपं यथा ज्ञानं पूर्णं तद्व्यापकं तथा ।<br>
कामक्रोधादिदोषाणां स्वरूपान्नास्ति भिन्नता ॥ १७॥</p>
<p>पश्चात्तस्य विधिः किन्नु निषेधोऽपि कथं भवेत् ।<br>
विवेकी सर्वदा मुक्तः संसारभ्रमवर्जितः ॥ १८॥</p>
<p>परिपूर्णं स्वरूपं तत्सत्यं कमलसम्भव ।<br>
सकलं निष्कलं चैव पूर्णत्वाच्च तदेव हि ॥ १९॥</p>
<p>कलिना स्फूर्तिरूपेण संसारभ्रमतां गतम् ।<br>
निष्कलं निर्मलं साक्षात्सकलं गगनोपमम् ॥ २०॥</p>
<p>उत्पत्तिस्थितिसंहारस्फूर्तिज्ञानविवर्जितम् ।<br>
एतद्रूपं समायातः स कथं मोहसागरे ॥ २१॥</p>
<p>निमज्जति महाबाहो त्यक्त्वा विद्यां पुनः पुनः ।<br>
सुखदुःखादिमोहेषु यथा संसारिणां स्थितिः ॥ २२॥</p>
<p>तथा ज्ञानी यदा तिष्ठेद्वासनावासितस्तदा ।<br>
तयोर्नास्ति विशेषोऽत्र समा संसारभावना ॥ २३॥</p>
<p>ज्ञानं चेदीदृशं ज्ञातमज्ञानं कीदृशं पुनः ।<br>
ज्ञाननिष्ठो विरक्तोऽपि धर्मज्ञो विजितेन्द्रियः ॥ २४॥</p>
<p>विना देहेन योगेन न मोक्षं लभते विधे ।<br>
अपक्वाः परिपक्वाश्च देहिनो द्विविधाः स्मृताः ॥ २५॥</p>
<p>अपक्वा योगहीनास्तु पक्वा योगेन देहिनः ।<br>
सर्वो योगाग्निना देहो ह्यजडः शोकवर्जितः ॥ २६॥</p>
<p>जडस्तु पार्थिवो ज्ञेयो ह्यपक्वो दुःखदो भवेत् ।<br>
ध्यानस्थोऽसौ तथाप्येवमिन्द्रियैर्विवशो भवेत् ॥ २७॥</p>
<p>तानि गाढं नियम्यापि तथाप्यन्यैः प्रबाध्यते ।<br>
शीतोष्णसुखदुःखाद्यैर्व्याधिभिर्मानसैस्तथा ॥ २८॥</p>
<p>अन्यैर्नानाविधैर्जीवैः शस्त्राग्निजलमारुतैः ।<br>
शरीरं पीड्यते तैस्तैश्चित्तं सङ्क्षुभ्यते ततः ॥ २९॥</p>
<p>तथा प्राणविपत्तौ तु क्षोभमायाति मारुतः ।<br>
ततो दुःखशतैर्व्यापत्ं चित्तं क्षुब्धं भवेन्नृणाम् ॥ ३०॥</p>
<p>देहावसानसमये चित्ते यद्यद्विभावयेत् ।<br>
तत्तदेव भवेज्जीव इत्येवं जन्मकारणम् ॥ ३१॥</p>
<p>देहान्ते किं भवेज्जन्म तन्न जानन्ति मानवाः ।<br>
तस्माज्ज्ञानं च वैराग्यं जीवस्य केवलं श्रमः ॥ ३२॥</p>
<p>पिपीलिका यथा लग्ना देहे ध्यानाद्विमुच्यते ।<br>
असौ किं वृश्चिकैर्द्रष्टो देहान्ते वा कथं सुखी ॥ ३३॥</p>
<p>तस्मान्मूढा न जानन्ति मिथ्यातर्केण वेष्टिताः ।<br>
अहङ्कृतिर्यदा यस्य नष्टा भवति तस्य वै ॥ ३४॥</p>
<p>देहस्त्वपि भवेन्नष्टो व्याधयश्चास्य किं पुनः ।<br>
जलाग्निशस्त्रखातादिबाधा कस्य भविष्यति ॥ ३५॥</p>
<p>यदा यदा परिक्षीणा पुष्टा चाहङ्कृतिर्भवेत् ।<br>
तमनेनास्य नश्यन्ति प्रवर्तन्ते रुगादयः ॥ ३६॥</p>
<p>कारणेन विना कार्यं न कदाचन विद्यते ।<br>
अहङ्कारं विना तद्वद्देहे दुःखं कथं भवेत् ॥ ३७॥</p>
<p>शरीरेण जिताः सर्वे शरीरं योगिभिर्जितम् ।<br>
तत्कथं कुरुते तेषां सुखदुःखादिकं फलम् ॥ ३८॥</p>
<p>इन्द्रियाणि मनो बुद्धिः कामक्रोधादिकं जितम् ।<br>
तेनैव विजितं सर्वं नासौ केनापि बाध्यते ॥ ३९॥</p>
<p>महाभूतानि तत्त्वानि संहृतानि क्रमेण च ।<br>
सप्तधातुमयो देहो दग्धा योगाग्निना शनैः ॥ ४०॥</p>
<p>देवैरपि न लक्ष्येत योगिदेहो महाबलः ।<br>
भेदबन्धविनिर्मुक्तो नानाशक्तिधरः परः ॥ ४१॥</p>
<p>यथाकाशस्तथा देह आकाशादपि निर्मलः ।<br>
सूक्ष्मात्सूक्ष्मतरो दृश्यः स्थूलात्स्थूलो जडाज्जडः ॥ ४२॥</p>
<p>इच्छारूपो हि योगीन्द्रः स्वतन्त्रस्त्वजरामरः ।<br>
क्रीडते त्रिषु लोकेषु लीलया यत्रकुत्रचित् ॥ ४३॥</p>
<p>अचिन्त्यशक्तिमान्योगी नानारूपाणि धारयेत् ।<br>
संहरेच्च पुनस्तानि स्वेच्छया विजितेन्द्रियः ॥ ४४॥</p>
<p>नासौ मरणमाप्नोति पुनर्योगबलेन तु ।<br>
हठेन मृत एवासौ मृतस्य मरणं कुतः ॥ ४५॥</p>
<p>मरणं यत्र सर्वेषां तत्रासौ परिजीवति ।<br>
यत्र जीवन्ति मूढास्तु तत्रासौ मृत एव वै ॥ ४६॥</p>
<p>कर्तव्यं नैव तस्यास्ति कृतेनासौ न लिप्यते ।<br>
जीवन्मुक्तः सदा स्वच्छः सर्वदोषविवर्जितः ॥ ४७॥</p>
<p>विरक्ता ज्ञानिनश्चान्ये देहेन विजिताः सदा ।<br>
ते कथं योगिभिस्तुल्या मांसपिण्डाः कुदेहिनः ॥ ४८॥</p>
<p>देहान्ते ज्ञानिभिः पुण्यात्पापाच्च फलमाप्यते ।<br>
ईदृशं तु भवेत्तत्तद्भुक्त्वा ज्ञानी पुनर्भवेत् ॥ ४९॥</p>
<p>पश्चात्पुण्येन लभते सिद्धेन सह सङ्गतिम् ।<br>
ततः सिद्धस्य कृपया योगी भवति नान्यथा ॥ ५०॥</p>
<p>ततो नश्यति संसारो नान्यथा शिवभाषितम् ।<br>
योगेन रहितं ज्ञानं न मोक्षाय भवेद्विधे ॥ ५१॥</p>
<p>ज्ञानेनैव विना योगो न सिद्ध्यति कदाचन ।<br>
जन्मान्तरैश्च बहुभिर्योगो ज्ञानेन लभ्यते ॥ ५२॥</p>
<p>ज्ञानं तु जन्मनैकेन योगादेव प्रजायते ।<br>
तस्मायोगात्परतरो नास्ति मार्गस्तु मोक्षदः ॥ ५३॥</p>
<p>प्रविचार्य चिरं ज्ञानं मुक्तोऽहमिति मन्यते ।<br>
किमसौ मननादेव मुक्तो भवति तत्क्षणात् ॥ ५४॥</p>
<p>पश्चाज्जन्मशन्तान्तरैर्योगादेव विमुच्यते ।<br>
न तथा भवतो योगाज्जन्ममृत्यू पुनः पुनः ॥ ५५॥</p>
<p>प्राणापानसमायोगाच्चन्द्रसूर्यैकता भवेत् ।<br>
सप्तधातुमयं देहमग्निना रञ्जयेद्ध्रुवम् ॥ ५६॥</p>
<p>व्याधयस्तस्य नश्यन्ति च्छेदखातादिकास्तथा ,<br>
तदासौ परमाकाशरूपो देह्यवतिष्ठति ॥ ५७॥</p>
<p>किं पुनर्बहुनोक्तेन मरणं नास्ति तस्य वै ।<br>
देहीव दृश्यते लोके दग्धकर्पूरवत्स्वयम् ॥ ५८॥</p>
<p>चित्तं प्राणेन सम्बद्धं सर्वजीवेषु संस्थितम् ।<br>
रज्ज्वा यद्वत्सुसम्बद्धः पक्षी तद्वदिदं मनः ॥ ५९॥</p>
<p>नानाविधैर्विचारैस्तु न बाध्यं जायते मनः ।<br>
तस्मात्तस्य जयोपायः प्राण एव हि नान्यथा ॥ ६०॥</p>
<p>तर्कैर्जल्पैः शास्त्रजालैर्युक्तिभिर्मन्त्रभेषजैः ।<br>
न वशो जायते प्राणः सिद्धोपायं विना विधे ॥ ६१॥</p>
<p>उपायं तमविज्ञाय योगमार्गे प्रवर्तते ।<br>
खण्डज्ञानेन सहसा जायते क्लेशवत्तरः ॥ ६२॥</p>
<p>यो जित्वा पवनं मोहाद्योगमिच्छति योगिनाम् ।<br>
सोऽपक्वं कुम्भमारुह्य सागरं तर्तुमिच्छति ॥ ६३॥</p>
<p>यस्य प्राणो विलीनोऽन्तः साधके जीविते सति ।<br>
पिण्डो न पतितस्तस्य चित्तं दोषैः प्रबाधते ॥ ६४॥</p>
<p>शुद्धे चेतसि तस्यैव स्वात्मज्ञानं प्रकाशते ।<br>
तस्माज्ज्ञानं भवेद्योगाज्जन्मनैकेन पद्मज ॥ ६५॥</p>
<p>तस्माद्योगं तमेवादौ साधको नित्यमभ्यसेत् ।<br>
मुमुक्षुभिः प्राणजयः कर्तव्यो मोक्षहेतवे ॥ ६६॥</p>
<p>योगात्परतरं पुण्यं योगात्परतरं शिवम् ।<br>
योगात्परतरं सूक्ष्मं योगात्परतरं नहि ॥ ६७॥</p>
<p>योऽपानप्राणयोरैक्यं स्वरजोरेतसोस्तथा ।<br>
सूर्याचन्द्रमसोर्योगो जीवात्मपरमात्मनोः ॥ ६८॥</p>
<p>एवं तु द्वन्द्वजालस्य  संयोगो योग उच्यते ।<br>
अथ योगशिखां वक्ष्ये सर्वज्ञानेषु चोत्तमाम् ॥ ६९॥</p>
<p>यदानुध्यायते मन्त्रं गात्रकम्पोऽथ जायते ।<br>
आसनं पद्मकं बद्ध्वा यच्चान्यदपि रोचते ॥ ७०॥</p>
<p>नासाग्रे दृष्टिमारोप्य हस्तपादौ च संयतौ ।<br>
मनः सर्वत्र सङ्गृह्य ॐकारं तत्र चिन्तयेत् ॥ ७१॥</p>
<p>ध्यायते सततं प्राज्ञो हृत्कृत्वा परमेश्वरम् ।<br>
एकस्तम्भे नवद्वारे त्रिस्थूणे पञ्चदैवते ॥ ७२॥</p>
<p>ईदृशे तु शरीरे वा मतिमान्नोपलक्षयेत् ।<br>
आदित्यमण्डलाकारं रश्मिज्वालासमाकुलम् ॥ ७३॥</p>
<p>तस्य मध्यगतं वह्निं प्रज्वलेद्दीपवर्तिवत् ।<br>
दीपशिखा तु या मात्रा सा मात्रा परमेश्वरे ॥ ७४॥</p>
<p>भिन्दन्ति योगिनः सूर्यं योगाभ्यासेन वै पुनः ।<br>
द्वितीयं सुषुम्नाद्वारं परिशुभ्रं समर्पितम् ॥ ७५॥</p>
<p>कपालसम्पुटं पीत्वा ततः पश्यति तत्पदम् ।<br>
अथ न ध्यायते जन्तुरालस्याच्च  प्रमादतः ॥ ७६॥</p>
<p>यदि त्रिकालमागच्छेत्स गच्छेत्पुण्यसम्पदम् ।<br>
पुण्यमेतत्समासाद्य सङ्क्षिप्य कथितं मया ॥ ७७॥</p>
<p>लब्धयोगोऽथ बुद्ध्येत प्रसन्नं परमेश्वरम् ।<br>
जन्मान्तरसहस्रेषु यदा क्षीणं तु किल्बिषम् ॥ ७८॥</p>
<p>तदा पश्यति योगेन संसारोच्छेदनं महत् ।<br>
अधुना सम्प्रवक्ष्यामि योगाभ्यासस्य लक्षणम् ॥ ७९॥</p>
<p>मरुज्जयो यस्य सिद्धः सेवयेत्तं गुरुं सदा ।<br>
गुरुवस्त्रप्रसादेन कुर्यात्प्राणजयं बुधः ॥ ८०॥</p>
<p>वितस्तिप्रमितं दैर्घ्यं चतुरङ्गुलविस्तृतम् ।<br>
मृदुलं धवलं प्रोक्तं वेष्टनाम्बरलक्षणम् ॥ ८१॥</p>
<p>निरुध्य मारुतं गाढं शक्तिचालनयुक्तितः ।<br>
अष्टधा कुण्डलीभूतामृज्वीं कुर्यात्तु कुण्डलीम् ॥ ८२॥</p>
<p>पायोराकुञ्चनं कुर्यात्कुण्डलीं चालयेत्तदा ।<br>
मृत्युचक्रगतस्यापि तस्य मृत्युभयं कुतः ॥ ८३॥</p>
<p>एतदेव परं गुह्यं कथितं तु मया तव ।<br>
वज्रासनगतो नित्यमूर्ध्वाकुञ्चनमभ्यसेत् ॥ ८४॥</p>
<p>वायुना ज्वलितो वह्निः कुण्डलीमनिशं दहेत् ।<br>
सन्तप्ता साग्निना जीवशक्तिस्त्रैलोक्यमोहिनी ॥ ८५॥</p>
<p>प्रविशेच्चन्द्रतुण्डे तु सुषुम्नावदनान्तरे ।<br>
वायुना वह्निना सार्धं ब्रह्मग्रन्थिं भिनत्ति सा ॥ ८६॥</p>
<p>विष्णुग्रन्थिं ततो भित्त्वा रुद्रग्रन्थौ च तिष्ठति ।<br>
ततस्तु कुम्भकैर्गाढं पूरयित्वा पुनःपुनः ॥ ८७॥</p>
<p>अथाभ्यसेत्सूर्यभेदमुज्जायीं चापि शीतलीम् ।<br>
भस्त्रां च सहितो नाम स्याच्चतुष्टयकुम्भकः ॥ ८८॥</p>
<p>बन्धत्रयेण संयुक्तः केवलप्राप्तिकारकः ।<br>
अथास्य लक्षणं सम्यक्कथयामि समासतः ॥ ८९॥</p>
<p>एकाकिना समुपगम्य विविक्तदेशं<br>
प्राणादिरूपममृतं परमार्थतत्त्वम् ।<br>
लघ्वाशिना धृतिमता परिभावितव्यं<br>
संसाररोगहरमौषधमद्वितीयम् ॥ ९०॥</p>
<p>सूर्यनाड्या समाकृष्य वायुमभ्यासयोगिना ।<br>
विधिवत्कुम्भकं कृत्वा रेचयेच्छ्रीतरश्मिना ॥ ९१॥</p>
<p>उदरे बहुरोगघ्नं क्रिमिदोषं निहन्ति च ।<br>
मुहुर्मुहुरिदं कार्यं सूर्यभेदमुदाहृतम् ॥ ९२॥</p>
<p>नाडीभ्यां वायुमाकृष्य कुण्डल्याः पार्श्वयोः क्षिपेत् ।<br>
धारयेदुदरे पश्चाद्रेचयेदिडया सुधीः ॥ ९३॥</p>
<p>कण्ठे कफादि दोषघ्नं शरीराग्निविवर्धनम् ।<br>
नाडीजलापहं धातुगतदोषविनाशनम् ॥ ९४॥</p>
<p>गच्छतस्तिष्ठतः कार्यमुज्जायाख्यं तु कुम्भकम् ।<br>
मुखेन वायुं सङ्गृह्य घ्राणरन्ध्रेण रेचयेत् ॥ ९५॥</p>
<p>शीतलीकरणं चेदं हन्ति पित्तं क्षुधां तृषम् ।<br>
स्तनयोरथ भस्त्रेव लोहकारस्य वेगतः ॥ ९६॥</p>
<p>रेच्येत्पूरयेद्वायुमाश्रमं देहगं धिया ।<br>
यथा श्रमो भवेद्देहे तथा सूर्येण पूरयेत् ॥ ९७॥</p>
<p>कण्ठसङ्कोचनं कृत्वा पुनश्चन्द्रेण रेचयेत् ।<br>
वातपित्तश्लेष्महरं शरीराग्निविवर्धनम् ॥ ९८॥</p>
<p>कुण्डलीबोधकं वक्त्रदोषघ्नं शुभदं सुखम् ।<br>
ब्रह्मनाडीमुखान्तस्थकफाद्यर्गलनाशनम् ॥ ९९॥</p>
<p>सम्यग्बन्धुसमुद्भूतं ग्रन्थित्रयविभेदकम् ।<br>
विशेषेणैव कर्तव्यं भस्त्राख्यं कुम्भकं त्विदम् ॥ १००॥</p>
<p>बन्धत्रयमथेदानीं प्रवक्ष्यामि यथाक्रमम् ।<br>
नित्यं कृतेन तेनासौ वायोर्जयमवाप्नुयात् ॥ १०१॥</p>
<p>चतुर्णामपि भेदानां कुम्भके समुपस्थिते ।<br>
बन्धत्रयमिदं कार्यं वक्ष्यमाणं मयहि तत् ॥ १०२॥</p>
<p>प्रथमो मूलबन्धस्तु द्वितीयोड्डीयनाभिधः ।<br>
जालन्धारस्तृतीयस्तु लक्षणं कथयाम्यहम् ॥ १०३॥</p>
<p>गुदं पार्ष्ण्या तु सम्पीड्य पायुमाकुञ्चलेद्बलात् ।<br>
वारंवारं यथा चोर्ध्वं समायाति समीरणः ॥ १०४॥</p>
<p>प्राणापानौ नादबिन्दू मूलबन्धेन चैकताम् ।<br>
गत्वा योगस्य संसिद्धिं यच्छतो नात्र संशयः ॥ १०५॥</p>
<p>कुम्भकान्ते रेचकादौ कर्तव्यस्तूड्डियानकः ।<br>
बन्धो येन सुषुम्नायां प्राणस्तूड्डीयते यतः ॥ १०६<br>
तस्मादुड्डीयनाख्योऽयं योगिभिः समुदाहृतः ।<br>
उड्डियानं तु सहजं गुरुणा कथितं सदा ॥ १०७॥</p>
<p>अभ्यसेत्तदतन्द्रस्तु वृद्धोऽपि तरुणो भवेत् ।<br>
नाभेरूर्ध्वमधश्चापि त्राणं कुर्यात्प्रयत्नतः ॥ १०८॥</p>
<p>षाण्मासमभ्यसेन्मृत्युं जयत्येव न संशयः ।<br>
पूरकान्ते तु कर्तव्यो बन्धो जालन्धराभिधः ॥ १०९॥</p>
<p>कण्ठसङ्कोचरूपोऽसौ वायुर्मार्गनिरोधकः ।<br>
कण्ठमाकुञ्च्य हृदये स्थापयेद्दृढमिच्छया ॥ ११०॥</p>
<p>बन्धो जालन्धराख्योऽयममृताप्यायकारकः ।<br>
अधस्तात्कुञ्चनेनाशु कण्ठसङ्कोचने कृते ॥ १११॥</p>
<p>मध्ये पश्चिमतानेन स्यात्प्राणो ब्रह्मनाडिगः ।<br>
वज्रासनस्थितो योगी चालयित्वा तु कुण्डलीम् ॥ ११२॥</p>
<p>कुर्यादनन्तरं भस्त्रीं कुण्डलीमाशु बोधयेत् ।<br>
भिद्यन्ते ग्रन्थयो वंशे तप्तलोहशलाकया ॥ ११३॥</p>
<p>तथैव पृष्ठवंशः स्याद्ग्रन्थिभेदस्तु वायुना ।<br>
पिपीलिकायां लग्नायां कण्डूस्तत्र प्रवर्तते ॥ ११४॥</p>
<p>सुषुम्नायां तथाभ्यासात्सततं वायुना भवेत् ।<br>
रुद्रग्रन्थिं ततो भित्त्वा ततो याति शिवात्मकम् ॥ ११५॥</p>
<p>चन्द्रसूर्यौ समौ कृत्वा तयोर्योगः प्रवर्तते ।<br>
गुणत्रयमतीतं स्याद्ग्रन्थित्रयविभेदनात् ॥ ११६॥</p>
<p>शिवशक्तिसमायोगे जायते परमा स्थितिः ।<br>
यथा करी करेणैव पानीयं प्रपिबेत्सदा ॥ ११७॥</p>
<p>सुषुम्नावज्रनालेन पवमानं ग्रसेत्तथा ।<br>
वज्रदण्डसमुद्भूता मणयश्चैकविंशतिः ॥ ११८॥</p>
<p>सुषुम्नायां स्थितः सर्वे सूत्रे मणिगणा इव ।<br>
मोक्षमार्गे प्रतिष्ठानात्सुषुम्ना विश्वरूपिणी ॥ ११९॥</p>
<p>यथैव निश्चितः कालश्चन्द्रसूर्यनिबन्धनात् ।<br>
आपूर्य कुम्भितो वायुर्बहिर्नो याति साधके ॥ १२०॥</p>
<p>पुनःपुनस्तद्वदेव पश्चिमद्वारलक्षणम् ।<br>
पूरितस्तु स तद्द्वारैरीषत्कुम्भकतां गतः ॥ १२१॥</p>
<p>प्रविशेत्सर्वगात्रेषु वायुः पश्चिममार्गतः ।<br>
रेचितः क्षीणतां याति पूरितः पोषयेत्ततः ॥ १२२॥</p>
<p>यत्रैव जातं सकलेवरं मन-<br>
स्तत्रैव लीनं कुरुते स योगात् ।<br>
स एव मुक्तो निरहङ्कृतिः सुखी<br>
मूढा न जानन्ति हि पिण्डपातिनः ॥ १२३॥</p>
<p>चित्तं विनिष्टं यदि भासितं स्या-<br>
त्तत्र प्रतीतो मरुतोऽपि नाशः ।<br>
न चेद्यदि स्यान्न तु तस्य शास्त्रं<br>
नात्मप्रतीतिर्न गुरुर्न मोक्षः ॥ १२४॥</p>
<p>जलूका रुधिरं यद्वद्बलादाकर्षति स्वयम् ।<br>
ब्रह्मनाडी तथा धातून्सन्तताभ्यासयोगतः ॥ १२५॥</p>
<p>अनेनाभ्यासयोगेन नित्यमासनबन्धतः ।<br>
चित्तं विलीनतामेति बिन्दुर्नो यात्यधस्तथा ॥ १२६॥</p>
<p>रेचकं पूरकं मुक्त्वा वायुना स्थीयते स्थिरम् ।<br>
नाना नादाः प्रवर्तन्ते संस्रवेच्चन्द्रमण्डलम् ॥ १२७॥</p>
<p>नश्यन्ति क्षुत्पिपासाद्याः सर्वदोषास्ततस्तदा ।<br>
स्वरूपे सच्चिदानन्दे स्थितिमाप्नोति केवलम् ॥ १२८॥</p>
<p>कथितं तु तव प्रीत्या ह्येतदभ्यासलक्षणम् ।<br>
मन्त्रो लयो हठो राजयोगोऽन्तर्भूमिकाः क्रमात् ॥ १२९॥</p>
<p>एक एव चतुर्धाऽयं महायोगोऽभिधीयते ।<br>
हकारेण बहिर्याति सकारेण विशेत्पुनः ॥ १३०॥</p>
<p>हंसहंसेति मन्त्रोऽयं सर्वैर्जीवश्च जप्यते ।<br>
गुरुवाक्यात्सुषुम्नायां विपरीतो भवेज्जपः ॥ १३१॥</p>
<p>सोऽहंसोऽहमिति प्रोक्तो मन्त्रयोगः स उच्यते ।<br>
प्रतीतिर्मन्त्रयोगाच्च जायते पश्चिमे पथि ॥ १३२॥</p>
<p>हकारेण तु सूर्यः स्यात्सकारेणेन्दुरुच्यते ।<br>
सूर्याचन्द्रमसोरैक्यं हठ इत्यभिधीयते ॥ १३३॥</p>
<p>हठेन ग्रस्यते जाड्यं सर्वदोषसमुद्भवम् ।<br>
क्षेत्रज्ञः परमात्मा च तयोरैक्यं यदा भवेत् ॥ १३४॥</p>
<p>तदैक्ये साधिते ब्रह्मंश्चित्तं याति विलीनताम् ।<br>
पवनः स्थैर्यमायाति लययोगोदये सति ॥ १३५॥</p>
<p>लयात्सम्प्राप्यते सौख्यं स्वात्मानदं परं पदम् ।<br>
योनिमध्ये महाक्षेत्रे जपाबन्धूकसन्निभम् ॥ १३६॥</p>
<p>रजो वसति जन्तूनां देवीतत्त्वं समावृतम् ।<br>
रजसो रेतसो योगाद्राजयोग इति स्मृतः ॥ १३७॥</p>
<p>अणिमादिपदं प्राप्य राजते राजयोगतः ।<br>
प्राणापानसमायोगो ज्ञेयं योगचतुष्टयम् ॥ १३८॥</p>
<p>सङ्क्षेपात्कथितं ब्रह्मन्नान्यथा शिवभाषितम् ।<br>
क्रमेण प्राप्यते प्राप्यमभ्यासादेव नान्यथा ॥ १३९॥</p>
<p>एकेनैव शरीरेण योगाभ्यासाच्छनैःशनैः ।<br>
चिरात्सम्प्राप्यते मुक्तिर्मर्कटक्रम एव सः ॥ १४०॥</p>
<p>योगसिद्धिं विना देहः प्रमादाद्यदि नश्यति ।<br>
पूर्ववासनया युक्तः शरीरं चान्यदाप्नुयात् ॥ १४१॥</p>
<p>ततः पुण्यवशात्सिद्धो गुरुणा सह सङ्गतः ।<br>
पश्चिमद्वारमार्गेण जायते त्वरितं फलम् ॥ १४२॥</p>
<p>पूर्वजन्मकृताभ्यासात्सत्त्वरं फलमश्नुते ।<br>
एतदेव हि विज्ञेयं तत्काकमतमुच्यते ॥ १४३॥</p>
<p>नास्ति काकमतादन्यदभ्यासाख्यमतः परम् ।<br>
तेनैव प्राप्यते मुक्तिर्नान्यथा शिवभाषितम् ॥ १४४॥</p>
<p>हठयोगक्रमात्काष्ठासहजीवलयादिकम् ।<br>
नाकृतं मोक्षमार्गं स्यात्प्रसिद्धां पश्चिमं विना ॥ १४५॥</p>
<p>आदौ रोगाः प्रणश्यन्ति पश्चाज्जाड्यं शरीरजम् ।<br>
ततः समरसो भूत्वा चन्द्रो वर्षत्यनारतम् ॥ १४६॥</p>
<p>धातूंश्च सङ्ग्रहेद्वह्निः पवनेन समन्ततः ।<br>
नाना नादाः प्रवर्तन्ते मार्दवं स्यात्कलेवरे ॥ १४७॥</p>
<p>जित्वा वृष्ट्यादिकं जाड्यं खेचरः स भवेन्नरः ।<br>
सर्वज्ञोसौ भवेत्कामरूपः पवनवेगवान् ॥ १४८॥</p>
<p>क्रीडते त्रिषु लिकेषु जायन्ते सिद्धयोऽखिलाः ।<br>
कर्पूरे लीयमाने किं काठिन्यं तत्र विद्यते ॥ १४९॥</p>
<p>अहङ्कारक्षये तद्वद्देहे कठिना कुतः ।<br>
सर्वकर्ता च योगीन्द्रः स्वतन्त्रोऽनन्तरूपवान् ॥ १५०॥</p>
<p>जीवन्मुक्तो महायोगी जायते नात्र संशयः ।<br>
द्विविधाः सिद्धयो लोके कल्पिताऽकल्पितास्तथा ॥ १५१॥</p>
<p>रसौषधिक्रियाजालमन्त्राभ्यासाधिसाधनात् ।<br>
सिद्ध्यन्ति सिद्धयो यास्तु कल्पितास्ताः प्रकीर्तिताः ॥ १५२॥</p>
<p>अनित्या अल्पवीर्यास्ताः सिद्धयः साधनोद्भवाः ।<br>
साधनेन विनाप्येवं जायन्ते स्वत एव हि ॥ १५३॥</p>
<p>स्वात्मयोगैकनिष्ठेषु स्वातन्त्र्याद्दीश्वरप्रियाः ।<br>
प्रभूताः सिद्धयो यास्ताः कल्पनारहिताः स्मृताः ॥ १५४।<br>
सिद्धानित्या महावीर्या इच्छारूपाः स्वयोगजाः ।<br>
चिरकालात्प्रजायन्ते वासनारहितेषु च ॥ १५५॥</p>
<p>तास्तु गोप्या महायोगात्परमात्मपदेऽव्यये ।<br>
विना कार्यं सदा गुप्तं योगसिद्धस्य लक्षणम् ॥ १५६॥</p>
<p>यथाकाशं समुद्दिश्य गच्छद्भिः पथिकैः पथि ।<br>
नाना तीर्थानि दृश्यन्ते नानामार्गास्तु सिद्धयः ॥ १५७॥</p>
<p>स्वयमेव प्रजायन्ते लाभालाभविवर्जिते ।<br>
योगमार्गे तथैवेदं सिद्धिजालं प्रवर्तते ॥ १५८॥</p>
<p>परीक्षकैः स्वर्णकारैर्हेम सम्प्रोच्यते यथा ।<br>
सिधिभिर्लक्षयेत्सिद्धं जीवन्मुक्तं तथैव च ॥ १५९॥</p>
<p>अलौकिकगुणस्तस्य कदाचिद्दृश्यते ध्रुवम् ।<br>
सिद्धिभिः परिहीनं तु नरं बद्धं तु लक्षयेत् ॥ १६०॥</p>
<p>अजरामरपिण्डो यो जीवन्मुक्तः स एव हि ।<br>
पशुकुक्कुटकीटाद्या मृतिं सम्प्राप्नुवन्ति वै ॥ १६१॥</p>
<p>तेषां किं पिण्डपातेन मुक्तिर्भवति पद्मज ।<br>
न बहिः प्राण आयाति पिण्डस्य पतनं कुतः ॥ १६२॥</p>
<p>पिण्डपातेन या मुक्तिः सा मुक्तिर्न तु हन्यते ।<br>
देहे ब्रह्मत्वमायाते जलानां सैन्धवं यथा ॥ १६३॥</p>
<p>अनन्यतां यदा याति तदा मुक्तः स उच्यते ।<br>
विमतानि शरीराणि इन्द्रियाणि तथैव च ॥ १६४॥</p>
<p>ब्रह्म देहत्वमापन्नं वारि बुद्बुदतामिव ।<br>
दशद्वार पुरं देहं दशनाडीमहापथम् ॥ १६५॥</p>
<p>दशभिर्वायुभिर्व्याप्तं दशेन्द्रियपरिच्छदम् ।<br>
षडाधारापवरकं षडन्वयमहावनम् ॥ १६६॥</p>
<p>चतुःपीठसमाकीर्णं चतुराम्नायदीपकम् ।<br>
बिन्दुनादमहालिङ्गं शिवशक्तिनिकेतनम् ॥ १६७॥</p>
<p>देहं शिवालयं प्रोक्तं सिद्धिदं सर्वदेहिनाम् ।<br>
गुदमेढ्रान्तरालस्थं मूलाधारं त्रिकोणकम् ॥ १६८॥</p>
<p>शिवस्य जीवरूपस्य स्थानं तद्धि प्रचक्षते ।<br>
यत्र कुण्डलिनीनाम परा शक्तिः प्रतिष्ठिता ॥ १६९॥</p>
<p>यस्मादुत्पद्यते वायुर्यस्माद्वह्निः प्रवर्तते ।<br>
यस्मादुत्पद्यते बिन्दुर्यस्मान्नादः प्रवर्तते ॥ १७०॥</p>
<p>यस्मादुत्पद्यते हंसो यस्मादुत्पद्यते मनः ।<br>
तदेतत्कामरूपाख्यं पीठं कामफलप्रदम् ॥ १७१॥</p>
<p>स्वाधिष्ठानाह्वयं चक्रं लिङ्गमूले षडस्रके ।<br>
नाभिदेशे स्थितं चक्रं दशारं मणिपूरकम् ॥ १७२॥</p>
<p>द्वादशारं महाचक्रं हृदये चाप्यनाहतम् ।<br>
तदेतत्पूर्णगिर्याख्यं पीठं कमलसम्भव ॥ १७३॥</p>
<p>कण्ठकूपे विशुद्ध्याख्यं यच्चक्रं षोडशास्रकम् ।<br>
पीठं जालन्धर नाम तिष्ठत्यत्र सुरेश्वर ॥ १७४॥</p>
<p>आज्ञा नाम भ्रुवोर्मध्ये द्विदलं चक्रमुत्तमम् ।<br>
उड्यानाख्यं महापीठमुपरिष्टात्प्रतिष्ठितम् ॥ १७५॥</p>
<p>चतुरस्रं धरण्यादौ ब्रह्मा तत्राधिदेवता ।<br>
अर्धचन्द्राकृति चलं विष्णुस्तस्याधिदेवता ॥ १७६॥</p>
<p>त्रिकोणमण्डलं वह्नी रुद्रस्तस्याधिदेवता ।<br>
वायोर्बिम्बं तु षट्कोणमीश्वरोऽस्याधिदेवता ॥ १७७॥</p>
<p>आकाशमण्डलं वृत्तं देवतास्य सदाशिवः ।<br>
नादरूपं भ्रुवोर्मध्ये मनसो मण्डलं विदुः ॥ १७८॥</p>
<p>इति प्रथमोऽध्यायः ॥ १॥</p>
<p>पुनर्योगस्य माहात्म्यं श्रोतुमिच्छामि शङ्कर ।<br>
यस्य विज्ञानमात्रेण खेचरीसमतां व्रजेत् ॥ १॥</p>
<p>शृणु ब्रह्मन्प्रवक्ष्यामि गोपनीयं प्रयत्नतः ।<br>
द्वादशाब्दं तु शुश्रूषां यः कुर्यादप्रमादतः ॥ २॥</p>
<p>तस्मै वाच्यं यथातथ्यं दान्ताय ब्रह्मचारिणे ।<br>
पाण्डित्यादर्थलोभाद्वा प्रमादाद्वा प्रयच्छति ॥ ३॥</p>
<p>तेनाधीतं श्रुतं तेन तेन सर्वमनुष्ठितम् ।<br>
मूलमन्त्रं विजानाति यो विद्वान्गुरुदर्शितम् ॥ ४॥</p>
<p>शिवशक्तिमयं मन्त्रं मूलाधारात्समुत्थितम् ।<br>
तस्य मन्त्रस्य वै ब्रह्मञ्छ्रोता वक्ता च दुर्लभः ॥ ५॥</p>
<p>एतत्पीठमिति प्रोक्तं नादलिङ्गं चिदात्मकम् ।<br>
तस्य विज्ञानमात्रेण जीवन्मुक्तो भवेज्जनः ॥ ६॥</p>
<p>अणिमादिकमैश्वर्यमचिरादेव जायते ।<br>
मननात्प्राणनाच्चैव मद्रूपस्यावबोधनात् ॥ ७॥</p>
<p>मन्त्रमित्युच्यते ब्रह्मन्मदधिष्ठानतोऽपि वा ।<br>
मूलत्वात्सर्वमन्त्राणां मूलाधारात्समुद्भवात् ॥ ८॥</p>
<p>मूलस्वरूपलिङ्गत्वान्मूलमन्त्र इति स्मृतः ।<br>
सूक्ष्मत्वात्कारणात्वाच्च लयनाद्गमनादपि ॥ ९॥</p>
<p>लक्षणात्परमेशस्य लिङ्गमित्यभिधीयते ।<br>
सन्निधानात्समस्तेषु जन्तुष्वपि च सन्ततम् ॥ १०॥</p>
<p>सूचकत्वाच्च रूपस्य सूत्रमित्यभिधीयते ।<br>
महामाया महालक्ष्मीर्महादेवी सरस्वती ॥ ११॥</p>
<p>आधारशक्तिरव्यक्ता यया विश्वं प्रवर्तते ।<br>
सूक्ष्माभा बिन्दुरूपेण पीठरूपेण वर्तते ॥ १२॥</p>
<p>बिन्दुपीठं विनिर्भिद्य नादलिङ्गमुपस्थितम् ।<br>
प्राणेनोच्चार्यते ब्रह्मन्षण्मुखीकरणेन च ॥ १३॥</p>
<p>गुरूपदेशमार्गेण सहसैव प्रकाशते ।<br>
स्थूलं सूक्ष्मं परं चेति त्रिविधं ब्रह्मणो वपुः ॥ १४॥</p>
<p>पञ्चब्रह्ममयं रूपं स्थूलं वैराजमुच्यते ।<br>
हिरण्यगर्भं सूक्ष्मं तु नादं बीजत्रयात्मकम् ॥ १५॥</p>
<p>परं ब्रह्म परं सत्यं सच्चिदानन्दलक्षणम् ।<br>
अप्रमेयमनिर्देश्यमवाङ्मनसगोचरम् ॥ १६॥</p>
<p>शुद्धं सूक्ष्मं निराकारं निर्विकारं निरञ्जनम् ।<br>
अनन्तमपरिच्छेद्यमनूपममनामयम् ॥ १७॥</p>
<p>आत्ममन्त्रसदाभ्यासात्परतत्त्वं प्रकाशते ।<br>
तदभिव्यक्तचिह्नानि सिद्धिद्वाराणि मे शृणु ॥ १८॥</p>
<p>दीपज्वालेन्दुखद्योतविद्युन्नक्षत्रभास्वराः ।<br>
दृश्यन्ते सूक्ष्मरूपेण सदा युक्तस्य योगिनः ॥ १९॥</p>
<p>अणिमादिकमैश्वर्यमचिरात्तस्य जायते ।<br>
नास्ति नादात्परो मन्त्रो न देवः स्वात्मनः परः ॥ २०॥</p>
<p>नानुसन्धेः परा पूजा न हि तृप्तेः परं मुखम् ।<br>
गोपनीयं प्रयत्नेन सर्वदा सिद्धिमिच्छता ।<br>
मद्भक्त एतद्विज्ञाय कृत कृत्यः सुखी भवेत् ॥ २१॥</p>
<p>यस्य देवे परा भक्तिर्यथा देवे तथा गुरौ ।<br>
तस्यैते कथिता ह्यर्थाः प्रकाशन्ते महात्मनः ॥ २२॥ इति ॥</p>
<p>इति द्वितीयोऽध्यायः ॥ २॥</p>
<p>यन्नमस्यं चिदाख्यातं यत्सिद्धीनां च कारणम् ।<br>
येन विज्ञातमात्रेण जन्मबन्धात्प्रमुच्यते ॥ १॥</p>
<p>अक्षरं परमो नादः शब्दब्रह्मेति कथ्यते ।<br>
मूलाधारगता शक्तिः स्वाधारा बिन्दुरूपिणी ॥ २॥</p>
<p>तस्यामुत्पद्यते नादः सूक्ष्मबीजादिवाङ्कुरः ।<br>
तां पश्यन्तीं विदुर्विश्वं यया पश्यन्ति योगिनः ॥ ३॥</p>
<p>हृदये व्यज्यते घोषो गर्जत्पर्जन्यसन्निभः ।<br>
तत्र स्थिता सुरेशान मध्यमेत्यभिधीयते ॥ ४॥</p>
<p>प्राणेन च स्वराख्येन प्रथिता वैखरी पुनः ।<br>
शाखापल्लवरूपेण ताल्वादिस्थानघट्टनात् ॥ ५॥</p>
<p>अकारादिक्षकारान्तान्यक्षराणि समीरयेत् ।<br>
अक्षरेभ्यः पदानि स्युः पदेभ्यो वाक्यसम्भवः ॥ ६॥</p>
<p>सर्वे वाक्यात्मका मन्त्रा वेदशास्त्राणि कृत्स्नशः ।<br>
पुराणानि च काव्यानि भाषाश्च विविधा अपि ॥ ७॥</p>
<p>सप्तस्वराश्च गाथाश्च सर्वे नादसमुद्भवाः ।<br>
एषा सरस्वती देवी सर्वभूतगुहाश्रया ॥ ८॥</p>
<p>वायुना वह्नियुक्तेन प्रेर्यमाणा शनैः शनैः ।<br>
तद्विवर्तपदैर्वाक्यैरित्येवं वर्तते सदा ॥ ९॥</p>
<p>य इमां वैखरी शक्तिं योगी स्वात्मनि पश्यति ।<br>
स वाक्सिद्धिमवाप्नोति सरस्वत्याः प्रसादतः ॥ १०॥</p>
<p>वेदशास्त्रपुराणानां स्वयं कर्ता भविष्यति ।<br>
यत्र बिन्दुश्च नादश्च सोमसूर्याग्निवायवः ॥ ११॥</p>
<p>इन्द्रियाणि च सर्वाणि लयं गच्छन्ति सुव्रत ।<br>
वायवो यत्र लीयन्ते मनो यत्र विलीयते ॥ १२॥</p>
<p>यं लब्ध्वा चापरं लाभं मन्यते नाधिकं ततः ।<br>
यस्मिंस्थितो न दुःखेन गुरुणापि विचाल्यते ॥ १३॥</p>
<p>यत्रोपरमते चित्तं निरुद्धं योगसेवया ।<br>
यत्र चैवात्मनात्मानं पश्यन्नात्मनि तुष्यति ॥ १४॥</p>
<p>सुखमात्यन्तिकं यत्तद्बुद्धिग्राह्यमतीन्द्रियम् ।<br>
एतत्क्षराक्षरातीतमनक्षरमितीर्यते ॥ १५॥</p>
<p>क्षरः सर्वाणि भूतानि सूत्रात्माऽक्षर उच्यते ।<br>
अक्षरं परमं ब्रह्म निर्विशेषं निरञ्जनम् ॥ १६॥</p>
<p>अलक्षणमलक्षं तदप्रतर्क्यमनूपमम् ।<br>
अपारपारमच्छेद्यमचिन्त्यमतिनिर्मलम् ॥ १७॥</p>
<p>आधारं सर्वभूतानामनाधारमनामयम् ।<br>
अप्रमाणमनिर्देश्यमप्रमेयमतीन्द्रियम् ॥ १८॥</p>
<p>अस्थूलमनणुह्रस्वमदीर्घमजमव्ययम् ।<br>
अशब्दमस्पर्शरूपमचक्षुःश्रोत्रनामकम् ॥ १९॥</p>
<p>सर्वज्ञं सर्वगं शान्तं सर्वेषां हृदये स्थितम् ।<br>
सुसंवेद्यं गुरुमतात्सुदुर्बोधमचेतसाम् ॥ २०॥</p>
<p>निष्कलं निर्गुणं शान्तं निर्विकारं निराश्रयम् ।<br>
निर्लेपकं निरापायं कूटस्थमचलं ध्रुवम् ॥ २१॥</p>
<p>ज्योतिषामपि तज्ज्योतिस्तमःपारे प्रतिष्ठितम् ।<br>
भावाभावविनिर्मुक्तं भावनामात्रगोचरम् ॥ २२॥</p>
<p>भक्तिगम्यं परं तत्त्वमन्तर्लीनेन चेतसा ।<br>
भावनामात्रमेवात्र कारणं पद्मसम्भव ॥ २३॥</p>
<p>यथा देहान्तरप्राप्तेः कारणं भावना नृणाम् ।<br>
विषयं ध्यायतः पुंसो विषये रमते मनः ॥ २४॥</p>
<p>मामनुस्मरतश्चित्तं मय्येवात्र विलीयते ।<br>
सर्वज्ञत्वं परेशत्वं सर्वसम्पूर्णशक्तिता ।<br>
अनन्तशक्तिमत्त्वं च मदनुस्मरणाद्भवेत् ॥ २५॥ इति॥</p>
<p>इति तृतीयोऽध्यायः ॥ ३॥</p>
<p>चैतनस्यैकरूपत्वद्भेदो युक्तो न कर्हिचित् ।<br>
जीवत्वं च तथा ज्ञेयं रज्ज्वां सर्पग्रहो यथा ॥ १॥</p>
<p>रज्ज्वज्ञानात्क्षणेनैव यद्वद्रज्जुर्हि सर्पिणी ।<br>
भाति तद्वच्चितिः साक्षाद्विश्वाकारेण केवला ॥ २॥</p>
<p>उपादानं प्रपञ्चस्य ब्रह्मणोऽन्यन्न विद्यते ।<br>
तस्मात्सर्वप्रपञ्चोऽयं ब्रह्मैवास्ति न चेतरत् ॥ ३॥</p>
<p>व्याप्यव्याप्यकता मिथ्या सर्वमात्मेति शासनात् ।<br>
इति ज्ञाते परे तत्त्वे भेदस्यावसरः कुतः ॥ ४॥</p>
<p>ब्रह्मणः सर्वभूतानि जायन्ते परमात्मनः ।<br>
तस्मादेतानि ब्रह्मैव भवन्तीति विचिन्तय ॥ ५॥</p>
<p>ब्रह्मैव सर्वनामानि रूपाणि विविधानि च ।<br>
कर्माण्यपि समग्राणि बिभर्तीति विभावय ॥ ६॥</p>
<p>सुवर्णाज्जायमानस्य सुवर्णत्वं च शाश्वतम् ।<br>
ब्रह्मणो जायमानस्य ब्रह्मत्वं च तथा भवेत् ॥ ७॥</p>
<p>स्वल्पमप्यन्तरं कृत्वा जीवात्मपरमात्मनोः ।<br>
यस्तिष्ठति विमूढात्मा भयं तस्यापि भाषितम् ॥ ८॥</p>
<p>यदज्ञानद्भवेद्द्वैतमितरत्तत्प्रपश्यति ।<br>
आत्मत्वेन तदा सर्वं नेतरत्तत्र चाण्वपि ॥ ९॥</p>
<p>अनुभूतोऽप्ययं लोको व्यवहारक्षमोऽपि सन् ।<br>
असद्रूपो यथा स्वप्न उत्तरक्षणबाधितः ॥ १०॥</p>
<p>स्वप्ने जागरितं नास्ति जागरे स्वप्नता नहि ।<br>
द्वयमेव लये नास्ति लयोऽपि ह्यनयोर्न च ॥ ११॥</p>
<p>त्रयमेव भवेन्मिथ्या गुणत्रयविनिर्मितम् ।<br>
अस्य द्रष्टा गुणातीतो नित्यो ह्येष चिदात्मकः ॥ १२॥</p>
<p>यद्वन्मृदि घटभ्रान्तिः शुक्तौ हि रजतस्थितिः ।<br>
तद्वद्ब्रह्मणि जीवत्वं वीक्षमाणे विनश्यति ॥ १३॥</p>
<p>यथा मृदि घटो नाम कनके कुण्डलाभिधा ।<br>
शुक्तौ हि रजतख्यातिर्जीवशब्दस्तथा परे ॥ १४॥</p>
<p>यथैव व्योम्नि नीलत्वं यथा नीरं मरुस्थले ।<br>
पुरुषत्वं यथा स्थाणौ तद्वद्विश्वं चिदात्मनि ॥ १५॥</p>
<p>यथैव शून्यो वेतालो गन्धर्वाणं पुरं यथा ।<br>
यथाकाशे द्विचन्द्रत्वं तद्वत्सत्ये जगत्स्थितिः ॥ १६॥</p>
<p>यथा तरङ्गकल्लोलैर्जलमेव स्फुरत्यलम् ।<br>
घटनाम्ना यथा पृथ्वी पटनाम्ना हि तन्तवः ॥ १७॥</p>
<p>जगन्नाम्ना चिदाभाति सर्वं ब्रह्मैव केवलम् ।<br>
यथा वन्ध्यासुतो नास्ति यथा नस्ति मरौ जलम् ॥ १८॥</p>
<p>यथा नास्ति नभोवृक्षस्तथा नास्ति जगत्स्थितिः ।<br>
गृह्यमाने घटे यद्वन्मृत्तिका भाति वै बलात् ॥ १९॥</p>
<p>वीक्ष्यमाणे प्रपञ्चे तु ब्रह्मैवाभाति भासुरम् ।<br>
सदैवात्मा विशुद्धोऽस्मि ह्यशुद्धो भाति वै सदा ॥ २०॥</p>
<p>यथैव द्विविधा रज्जुर्ज्ञानिनोऽज्ञानिनोऽनिशम् ।<br>
यथैव मृन्मयः कुम्भस्तद्वद्देहोऽपि चिन्मयः ॥ २१॥</p>
<p>आत्मानात्मविवेकोऽयं मुधैव क्रियते बुधैः ॥</p>
<p>सर्पत्वेन यथा रज्जू रजतत्वेन शुक्तिका ॥ २२॥</p>
<p>विनिर्णीता विमूढेन देहत्वेन तथात्मता ।<br>
घटत्वेन यथा पृथ्वी जलत्वेन मरीचिका ॥ २३॥</p>
<p>गृहत्वेन हि काष्ठानि खड्गत्वेन हि लोहता ।<br>
तद्वदात्मनि देहत्वं पश्यत्यज्ञानयोगतः ॥ २४॥ इति॥</p>
<p>इति चतुर्थोऽध्यायः ॥ ४॥</p>
<p>पुनर्योगं प्रवक्ष्यामि गुह्यं ब्रह्मस्वरूपकम् ।<br>
समाहितमना भूत्वा शृणु ब्रह्मन्यथाक्रमम् ॥ १॥</p>
<p>दशद्वारपुरं देहं दशनाडीमहापथम् ।<br>
दशभिर्वायुभिर्व्याप्तं दशेन्द्रियपरिच्छदम् ॥ २॥</p>
<p>षडाधारापवरकं षडन्वयमहावनम् ।<br>
चतुःपीठसमाकीर्णं चतुराम्नायदीपकम् ॥ ३॥</p>
<p>बिन्दुनादमहालिङ्गविष्णुलक्ष्मीनिकेतनम् ।<br>
देहं विष्ण्वालयं प्रोक्तं सिद्धिदं सर्वदेहिनाम् ॥ ४॥</p>
<p>गुदमेढ्रान्तरालस्थं मूलाधारं त्रिकोणकम् ।<br>
शिवस्य जीवरूपस्य स्थानं तद्धि प्रचक्षते ॥ ५॥</p>
<p>यत्र कुण्डलिनी नाम परा शक्तिः प्रतिष्ठिता ।<br>
यस्मादुत्पद्यते वायुर्यस्माद्वह्निः प्रवर्तते ॥ ६॥</p>
<p>यस्मादुत्पद्यते बिन्दुर्यस्मान्नादः प्रवर्तते ।<br>
यस्मादुत्पद्यते हंसो यस्मादुत्पद्यते मनः ॥ ७॥</p>
<p>तदेतत्कामरूपाख्यं पीठं कामफलप्रदम् ।<br>
स्वाधिष्ठानह्वयं चक्रं लिङ्गमूले षडस्रकम् ॥ ८॥</p>
<p>नाभिदेशे स्थितं चक्रं दशास्रं मणिपूरकम् ।<br>
द्वादशारं महाचक्रं हृदये चाप्यनाहतम् ॥ ९॥</p>
<p>तदेतत्पूर्णगिर्याख्यं पीठं कमलसम्भव ।<br>
कण्ठकूपे विशुद्धाख्यं यच्चक्रं षोडशास्रकम् ॥ १०॥</p>
<p>पीठं जालन्धरं नाम तिष्ठत्यत्र चतुर्मुख ।<br>
आज्ञा नाम भ्रुवोर्मध्ये द्विदलं चक्रमुत्तमम् ॥ ११॥</p>
<p>उड्यानाख्यं महापीठमुपरिष्टात्प्रतिष्ठितम् ।<br>
स्थानान्येतानि देहेऽस्मिञ्छक्तिरूपं प्रकाशते ॥ १२॥</p>
<p>चतुरस्रधरण्यादौ ब्रह्मा तत्राधिदेवता ।<br>
अर्धचन्द्राकृति जलं विष्णुस्तस्याधिदेवता ॥ १३॥</p>
<p>त्रिकोणमण्डलं वह्नी रुद्रस्तस्याधिदेवता ।<br>
वायोर्बिम्बं तु षट्कोणं सङ्कर्षोऽत्राधिदेवता ॥ १४॥</p>
<p>आकाशमण्डलं वृत्तं श्रीमन्नारायणोऽत्राधिदेवता ।<br>
नादरूपं भ्रुवोर्मध्ये मनसो मण्डलं विदुः ॥ १५॥</p>
<p>शाम्भवस्थानमेतत्ते वर्णितं पद्मसम्भव ।<br>
अतः परं प्रवक्ष्यामि नाडीचक्रस्य निर्णयम् ॥ १६॥</p>
<p>मूलाधारत्रिकोणस्था सुषुम्ना द्वादशाङ्गुला ।<br>
मूलार्धच्छिन्नवंशाभा ब्रह्मनाडीति सा स्मृता ॥ १७॥</p>
<p>इडा च पिङ्गला चैव तस्याः पार्श्वद्वये गते ।<br>
विलम्बिन्यामनुस्यूते नासिकान्तमुपागते ॥ १८॥</p>
<p>इडायां हेमरूपेण वायुर्वामेन गच्छति ।<br>
पिङ्गलायां तु सूर्यात्मा याति दक्षिणपार्श्वतः ॥ १९॥</p>
<p>विलम्बिनीति या नाडी व्यक्ता नाभौ प्रतिष्ठिता ।<br>
तत्र नाड्यः समुत्पन्नस्तिर्यगूर्ध्वमधोमुखाः ॥ २०॥</p>
<p>तन्नाभिचक्रमित्युक्तं कुक्कुटाण्डमिव स्थितम् ।<br>
गान्धारी हस्तिजिह्वा च तस्मान्नेत्रद्वयं गते ॥ २१॥</p>
<p>पूषा चालम्बुसा चैव श्रोत्रद्वयमुपागते ।<br>
शूरा नाम महानाडी तस्माद्भ्रूमध्यमाश्रिता ॥ २२॥</p>
<p>विश्वोदरी तु या नाडी सा भुङ्क्तेऽन्नं चतुर्विधम् ।<br>
सरस्वती तु या नाडी सा जिह्वान्तं प्रसर्पति ॥ २३॥</p>
<p>राकाह्वया तु या नाडी पीत्वा च सलिलं क्षणात् ।<br>
क्षुतमुत्पादयेद् घ्राणे श्लेष्माणं सञ्चिनोति च ॥ २४॥</p>
<p>कण्ठकूपोद्भवा नाडी शङ्खिनाख्या त्वधोमुखी ।<br>
अन्नसारं समादाय मूर्ध्नि सञ्चिनुते सदा ॥ २५॥</p>
<p>नाभेरधोगतास्तिस्रो जाडयः स्युरधोमुखः ।<br>
मलं त्यजेत्कुहूर्नाडी मूत्रं मुञ्चति वारुणी ॥ २६॥</p>
<p>चित्राख्या सीविनि नाडी शुक्लमोचनकारणी ।<br>
नाडीचक्रमिति प्रोक्तं बिन्दुरूपमतः शृणु ॥ २७॥</p>
<p>स्थूलं सूक्ष्मं परं चेति त्रिविधं ब्रह्मणो वपुः ।<br>
स्थूलं शुक्लात्मकं बिन्दुः सूक्ष्मं पञ्चाग्निरूपकम् ॥ २८॥</p>
<p>सोमात्मकः परः प्रोक्तः सदा साक्षी सदाच्युतः ।<br>
पातालानामधोभागे कालाग्निर्यः प्रतिष्ठितः ॥ २९॥</p>
<p>समूलाग्निः शरीरेऽग्निर्यस्मान्नादः प्रजायते ।<br>
वडवाग्निः शरीरस्थो ह्यस्थिमध्ये प्रवर्तते ॥ ३०॥</p>
<p>काष्ठपाषाणयोर्वह्निर्ह्यस्थिमध्ये प्रवर्तते ।<br>
काष्ठपाषणजो वह्निः पार्थिवो ग्रहणीगतः॥ ३१॥</p>
<p>अन्तरिक्षगतो वह्निर्वैद्युतः स्वान्तरात्मकः ।<br>
नभस्थः सूर्यरूपोऽग्निर्नाभिमण्डलमाश्रितः ॥ ३२॥</p>
<p>विषं वर्षति सूर्योऽसौ स्रवत्यमृतमुन्मुखः ।<br>
तालुमूले स्थितश्चन्द्रः सुधां वर्षत्यधोमुखः ॥ ३३॥</p>
<p>भ्रूमध्यनिलयो बिन्दुः शुद्धस्फटिकसन्निभः ।<br>
महाविष्णोश्च देवस्य तत्सूक्ष्मं रूपमुच्यते ॥ ३४॥</p>
<p>एतत्पञ्चाग्निरूपं यो भावयेद्बुद्धिमान्धिया ।<br>
तेन भुक्तं च पीतं च हुतमेव न संशयः ॥ ३५॥</p>
<p>सुखसंसेवितं स्वप्नं सुजीर्णमितभोजनम्।ज् ।<br>
शरीरशुद्धिं कृत्वादौ सुखमासनमास्थितः ॥ ३६॥</p>
<p>प्राणस्य शोधयेन्मार्गं रेचपूरककुम्भकैः ।<br>
गुदमाकुञ्च्य यत्नेन मूलशक्तिं प्रपूजयेत् ॥ ३७॥</p>
<p>नाभौ लिङ्गस्य मध्ये तु उड्यानाख्यं च बन्धयेत् ।<br>
उड्डीय याति तेनैव शक्तितोड्यानपीठकम् ॥ ३८॥</p>
<p>कण्ठं सङ्कोचयेत्किञ्चिद्बन्धो जालन्धरि ह्ययम् ।<br>
बन्धयेत्खेचरि मुद्रां दृढचित्तः समाहितः ॥ ३९॥</p>
<p>कपालविवरे जिह्वा प्रविष्टा विपरीतगा ।<br>
भ्रुवोरन्तर्गता दृष्टिर्मुद्रा भवति खेचरी ॥ ४०॥</p>
<p>खेचर्या मुद्रितं येन विवरं लम्बिकोर्ध्वतः ।<br>
न पीयूषं पतत्यग्नौ न च वायुः प्रधावति ॥ ४१॥</p>
<p>न क्षुधा न तृषा निद्रा नैवालस्यं प्रजायते ।<br>
न च मृत्युर्भवेत्तस्य यो मुद्रां वेत्ति खेचरीम् ॥ ४२॥</p>
<p>ततः पूर्वापरे व्योम्नि द्वादशान्तेऽच्युतात्मके ।<br>
उड्ड्यानपीठे निर्द्वन्द्वे निरालम्बे निरञ्जने ॥ ४३॥</p>
<p>ततः पङ्कजमध्यस्थं चन्द्रमण्डलमध्यगम् ।<br>
नारायणमनुध्यायेत्स्रवतममृतं सदा ॥ ४४॥</p>
<p>भिद्यते हृदयग्रन्थिश्छिद्यन्ते सर्वसंशयाः ।<br>
क्षीयन्ते चास्य कर्माणि तस्मिद्नृष्टे परावरे ॥ ४५॥</p>
<p>अथ सिद्धिं प्रवक्ष्यामि सुखोपायं सुरेश्वर ।<br>
जितेन्द्रियाणां शान्तानां जितश्वासविचेतसाम् ॥ ४६॥</p>
<p>नादे मनोलयं ब्रह्मन्दूरश्रवणकारणम् ।<br>
बिन्दौ मनोलयं कृत्वा दूरदर्शनमाप्नुयात् ॥ ४७॥</p>
<p>कालात्मनि मनो लीनं त्रिकालज्ञानकारणम् ।<br>
परकायमनोयोगः परकायप्रवेशकृत् ॥ ४८॥</p>
<p>अमृतं चिन्तयेन्मूर्ध्नि क्षुत्तृषाविषशान्तये ।<br>
पृथिव्यां धारयेच्चित्तं पातालगमनं भवेत् ॥ ४९॥</p>
<p>सलिले धारयेच्चित्तं नाम्भसा परिभूयते ।<br>
अग्नौ सन्धारयेच्चित्तमग्निना दह्यते न सः ॥ ५०॥</p>
<p>वायौ मनोलयं कुर्यादाकाशगमनं भवेत् ।<br>
आकाशे धारयेच्चित्तमणिमादिकमाप्नुयात् ॥ ५१॥</p>
<p>विराड्रूपे मनो युञ्जन्महिमानमवाप्नुयात् ।<br>
चतुर्मुखे मनो युञ्जञ्जगत्सृष्टिकरो भवेत् ॥ ५२॥</p>
<p>इन्द्ररूपिणमात्मानं भावयन्मर्त्यभोगवान् ।<br>
विष्णुरूपे महायोगी पालयेदखिलं जगत् ॥ ५३॥</p>
<p>रुद्ररूपे महायोगी संहरत्येव तेजसा ।<br>
नारायणे मनो युञ्जन्सर्वसिद्धिमवाप्नुयात् ॥ ५४॥</p>
<p>यथा सङ्कल्पयेद्योगी योगयुक्तो जितेन्द्रियः ।<br>
तथा तत्तदवाप्नोति भाव एवात्र कारणम् ॥ ५५॥</p>
<p>गुरुर्ब्रह्मा गुरुर्विष्णुर्गुरुर्देवः सदाच्युतः ।<br>
न गुरोरधिकः कश्चित्त्रिषु लोकेषु विद्यते ॥ ५६॥</p>
<p>दिव्यज्ञानोपदेष्टारं देशिकं परमेश्वरम् ।<br>
पूजयेत्परया भक्त्या तस्य ज्ञानफलं भवेत् ॥ ५७॥</p>
<p>यथा गुरुस्तथैवेशो यथैवेशोस्तथा गुरुः ।<br>
पूजनीयो महाभक्त्या न भेदो विद्यतेऽनयोः ॥ ५८॥</p>
<p>नाद्वैतवादं कुर्वीत गुरुणा सह कुत्रचित् ।<br>
अद्वैतं भावयेद्भक्त्या गुरोर्देवस्य चात्मनः ॥ ५९॥</p>
<p>योगशिखां महागुह्यं यो जानाति महामतिः ।<br>
न तस्य किञ्चिदज्ञातं त्रिषु लोकेषु विद्यते ॥ ६०॥</p>
<p>न पुण्यपापे नास्वस्थो न दुःखं न पराजयः ।<br>
न चास्ति पुनरावृत्तिरस्मिन्संसारमण्डले ॥ ६१॥</p>
<p>सिद्धौ चित्तं न कुर्वीत चञ्चलत्वेन चेतसः ।<br>
तथा विज्ञाततत्त्वोऽसौ मुक्त एव न संशयः ॥ ६२॥</p>
<p>इत्युपनिषत् ॥ इति पञ्चमोऽध्यायः ॥ ५॥</p>
<p>उपासनाप्रकारं मे ब्रूहि त्वं परमेश्वर ।<br>
येन विज्ञातमात्रेण मुक्तो भवति संसृतेः ॥ १॥</p>
<p>उपासनाप्रकारं ते रहस्यं श्रुतिसारकम् ।<br>
हिरण्यगर्भ वक्ष्यामि श्रुत्वा सम्यगुपासय ॥ २॥</p>
<p>सुषुम्नायै कुण्डलीन्यै सुधायै चन्द्रमण्डलात् ।<br>
मनोन्मन्यै नमस्तुभ्यं महाशक्त्यै चिदात्मने ॥ ३॥</p>
<p>शतं चैका च हृदयस्य नाड्य-<br>
स्तासां मूर्धानमभिनिःसृतैका ।<br>
तयोर्ध्वमायन्नमृतत्वमेति<br>
विश्वङ्ङ्न्या उत्क्रमणे भवन्ति ॥ ४॥</p>
<p>एकोत्तरं नाडिशतं तासां मध्ये परा स्मृता ।<br>
सुषुम्ना तु परे लीना विरजा ब्रह्मरूपिणी ॥ ५॥</p>
<p>इडा तिष्ठति वामेन पिङ्गला दक्षिणेन तु ।<br>
तयोर्मध्ये परं स्थानं यस्तद्वेद स वेदवित् ॥ ६॥</p>
<p>प्राणान्सन्धारयेत्तस्मिन्नासाभ्यान्तरचारिणः ।<br>
भूत्वा तत्रायतप्राणः शनैरेव समभ्यसेत् ॥ ७॥</p>
<p>गुदस्य पृष्ठभागेऽस्मिन्वीणादण्डः स देहभृत् ।<br>
दीर्घास्तिदेहपर्यन्तं ब्रह्मनाडीति कथ्यते ॥ ८॥</p>
<p>तस्यान्ते सुषिरं सूक्ष्मं ब्रह्मनाडीति सूरभिः ।<br>
इडापिङ्गलयोर्मध्ये सुषुम्ना सूर्यरूपिणी ॥ ९॥</p>
<p>सर्वं प्रतिष्ठितं तस्मिन्सर्वगं विश्वतोमुखम् ।<br>
तस्य मध्यगताः सूर्यसोमाग्निपरमेश्वराः ॥ १०॥</p>
<p>भूतलोका दिशः क्षेत्राः समुद्राः पर्वताः शिलाः ।<br>
द्वीपाश्च निम्नगा वेदाः शास्त्रविद्याकलाक्षराः ॥ ११॥</p>
<p>स्वरमन्त्रपुराणानि गुणाश्चैते च सर्वशः ।<br>
बीजं बीजात्मकस्तेषां क्षेत्रज्ञः प्राणवायवः ॥ १२॥</p>
<p>सुषुम्नान्तर्गतं विश्वं तस्मिन्सर्वं प्रतिष्ठितम् ।<br>
नानानाडीप्रसवगं सर्वभूतान्तरात्मनि ॥ १३॥</p>
<p>ऊर्ध्वमूलमधःशाखं वायुमार्गेण सर्वगम् ।<br>
द्विसप्ततिसहस्राणि नाड्यः स्युर्वायुगोचराः ॥ १४॥</p>
<p>सर्वमार्गेण सुषिरास्तिर्यञ्चः सुषिरात्मताः ।<br>
अधश्चोर्ध्वं च कुण्डल्याः सर्वद्वारनिरोधनात् ॥ १५॥</p>
<p>वायुना सह जीवोर्ध्वज्ञानान्मोक्षमवाप्नुयात् ।<br>
ज्ञात्वा सुषुम्नां तद्भेदं कृत्वा पायुं च मध्यगम् ॥ १६॥</p>
<p>कृत्वा तु चैन्दवस्थाने घ्राणरन्ध्रे निरोधयेत् ।<br>
द्विसप्ततिसहस्राणि नाडीद्वाराणि पञ्जरे ॥ १७॥</p>
<p>सुषुम्ना शाम्भवी शक्तिः शेषास्त्वन्ये निरर्थकाः ।<br>
हृल्लेखे परमानन्दे तालुमूले व्यवस्थिते ॥ १८॥</p>
<p>अत ऊर्ध्वं निरोधे तु मध्यमं मध्यमध्यमम् ।<br>
उच्चारयेत्परां शक्तिं ब्रह्मरन्ध्रनिवासिनीम् ।<br>
यदि भ्रमरसृष्टिः स्यात्संसारभ्रमणं त्यजेत् ॥ १९॥</p>
<p>गमागमस्थं गमनादिशून्यं<br>
चिद्रूपदीपं तिमिरान्धनाशम् ।<br>
पश्यामि तं सर्वजनान्तरस्थं<br>
नमामि हंसं परमात्मरूपम् ॥ २०॥</p>
<p>अनाहतस्य शब्दस्य तस्य शब्दस्य यो ध्वनिः ।<br>
ध्वनेरन्तर्गतं ज्योतिर्ज्योतिषोऽन्तर्गतं मनः ।<br>
तन्मनो विलयं याति तद्विष्णोः परमं पदम् ॥ २१॥</p>
<p>केचिद्वदन्ति चाधारं सुषुम्ना च सरस्वती ।<br>
आधाराज्जायते विश्वं विश्वं तत्रैव लीयते ॥ २२॥</p>
<p>तस्मात्सर्वप्रयत्नेन गुरुपादं समाश्रयेत् ।<br>
आधारशक्तिनिद्रायां विश्वं भवति निद्रया ॥ २३॥</p>
<p>तस्यां शक्तिप्रबोधेन त्रैलोक्यं प्रतिबुध्यते ।<br>
आधारं यो विजानाति तमसः परमश्नुते ॥ २४॥</p>
<p>तस्य विज्ञानमात्रेण नरः पापैः प्रमुच्यते ॥ २५॥</p>
<p>आधारचक्रमहसा विद्युत्पुञ्जसमप्रभा ।<br>
तदा मुक्तिर्न सन्देहो यदि तुष्टः स्वयं गुरुः ॥ २६॥</p>
<p>आधारचक्रमहसा पुण्यपापे निकृन्तयेत् ।<br>
आधारवातरोधेन लीयते गगनान्तरे ॥ २७॥</p>
<p>आधारवातरोधेन शरीरं कम्पते यदा ।<br>
आधारवातरोधेन योगी नृत्यति सर्वदा ॥ २८॥</p>
<p>आधारवातरोधेन विश्वं तत्रैव दृश्यते ।<br>
सृष्टिमाधारमाधारमाधारे सर्वदेवताः ।<br>
आधारे सर्ववेदाश्च तस्मादाधारमाश्रयेत् ॥ २९॥</p>
<p>आधारे पश्चिमे भागे त्रिवेणीसङ्गमो भवेत् ।<br>
तत्र स्नात्वा च पीत्वा च नरः पापात्प्रमुच्यते ॥ ३०॥</p>
<p>आहारे पश्चिमं लिङ्गं कवाटं तत्र विद्यते ।<br>
तस्योद्घाटनमात्रेण मुच्यते भवबन्धनात् ॥ ३१॥</p>
<p>आधारपश्चिमे भागे चन्द्रसूर्यौ स्थिरौ यदि ।<br>
तत्र तिष्ठति विश्वेशो ध्यात्वा ब्रह्ममयो भवेत् ॥ ३२॥</p>
<p>आधारपश्चिमे भागे मूर्तिस्तिष्ठति सञ्ज्ञया ।<br>
षट् चक्राणि च निर्भिद्य ब्रह्मरन्ध्राद्बहिर्गतम् ॥ ३३॥</p>
<p>वामदक्षे निरुन्धन्ति प्रविशन्ति सुषुम्नया ।<br>
ब्रह्मरन्ध्रं प्रविश्यान्तस्ते यान्ति परमां गतिम् ॥ ३४॥</p>
<p>सुषुम्नायां यदा हंसस्त्वध ऊर्ध्वं प्रधावति ।<br>
सुषुम्नायां यदा प्राणं भ्रामयेद्यो निरन्तरम् ॥ ३५॥</p>
<p>सुषुम्नायां यदा प्राणः स्थिरो भवति धीमताम् ।<br>
सुषुम्नायां प्रवेशेन चन्द्रसूर्यौ लयं गतौ ॥ ३६॥</p>
<p>तदा समरसं भावं यो जानाति स योगवित् ।<br>
सुषुम्नायां यदा यस्य म्रियते मनसो रयः ॥ ३७॥</p>
<p>सुषुम्नायां यदा योगी क्षणैकमपि तिष्टति ।<br>
सुषुम्नायां यदा योगी क्षणार्धमपि तिष्ठति ॥ ३८॥</p>
<p>सुषुम्नायां यदा योगी सुलग्नो लवणाम्बुवत् ।<br>
सुषुम्नायां यदा योगी लीयते क्षीरनीरवत् ॥ ३९॥</p>
<p>भिद्यते च तदा ग्रन्थिश्चिद्यन्ते सर्वसंशयाः ।<br>
क्षीयन्ते परमाकाशे ते यान्ति परमां गतिम् ॥ ४०॥</p>
<p>गङ्गायां सागरे स्नात्वा नत्वा च मणिकर्णिकाम् ।<br>
मध्यनाडीविचारस्य कलां नार्हन्ति षोडशीम् ॥ ४१॥</p>
<p>श्रीशैलदर्शनान्मुक्तिर्वाराणस्यां मृतस्य च ।<br>
केदारोदकपानेन मध्यनाडीप्रदर्शनात् ॥ ४२॥</p>
<p>अश्वमेधसहस्राणि वाजपेयशतानि च ।<br>
सुषुम्नाध्यानयोगस्य कलां नार्हन्ति षोडशीम् ॥ ४३॥</p>
<p>सुषुम्नायां सदा गोष्ठीं यः कश्चित्कुरुते नरः ।<br>
स मुक्तः सर्वपापेभ्यो निश्रेयसमवाप्नुयात् ॥ ४४॥</p>
<p>सुषुम्नैव परं तीर्थं सुषुम्नैव परं जपः ।<br>
सुषुम्नैव परं ध्यानं सुषुम्नैव परा गतिः ॥ ४५॥</p>
<p>अनेकयज्ञदानानि व्रतानि नियमास्तथा ।<br>
सुषुम्नाध्यानलेशस्य कलां नार्हन्ति षोडशीम् ॥ ४६॥</p>
<p>ब्रह्मरन्ध्रे महास्थाने वर्तते सततं शिवा ।<br>
चिच्छक्तिः परमादेवी मध्यमे सुप्रतिष्ठिता ॥ ४७॥</p>
<p>मायाशक्तिर्ललाटाग्रभागे व्योमाम्बुजे तथा ।<br>
नादरूपा पराशक्तिर्ललाटस्य तु मध्यमे ॥ ४८॥</p>
<p>भागे बिन्दुमयी शक्तिर्ललाटस्यापरांशके ।<br>
बिन्दुमध्ये च जीवात्मा सूक्ष्मरूपेण वर्तते ॥ ४९॥</p>
<p>हृदये स्थूलरूपेण मध्यमेन तु मध्यगे ॥ ५०॥</p>
<p>प्राणापानवशो जीवो ह्यधश्चोर्ध्वं च धावति ।<br>
वामदक्षिणमार्गेण चञ्चलत्वान्न दृश्यते ॥ ५१॥</p>
<p>आक्षिप्तो भुजदण्डेन यथोच्चलति कन्दुकः ।<br>
प्राणापानसमाक्षिप्तस्तथा जीवो न विश्रमेत् ॥ ५२॥</p>
<p>अपानः कर्षति प्राणं प्राणोऽपानं च कर्षति ।<br>
हकारेण बहिर्याति सकारेण विशेत्पुनः ॥ ५३॥</p>
<p>हंसहंसेत्यमुं मन्त्रं जीवो जपति सर्वदा ।<br>
तद्विद्वानक्षरं नित्यं यो जानाति स योगवित् ॥ ५४॥</p>
<p>कन्दोर्ध्वे कुण्डलीशक्तिर्मुक्तिरूपा हि योगिनाम् ।<br>
बन्धनाय च मूढानां यस्तां वेत्ति स योगवित् ॥ ५५॥</p>
<p>भूर्भुवःस्वरिमे लोकाश्चन्द्रसूर्याऽग्निदेवताः ।<br>
यासु मात्रासु तिष्ठन्ति तत्परं ज्योतिरोमिति ॥ ५६॥</p>
<p>त्रयः कालास्त्रयो देवास्त्रयो लोकास्त्रयः स्वराः ।<br>
त्रयो वेदाः स्थिता यत्र तत्परं ज्योतिरोमिति ॥ ५७॥</p>
<p>चित्ते चलति संसारो निश्चलं मोक्ष उच्यते ।<br>
तस्माच्चित्तं स्थिरीकुर्यात्प्रज्ञया परया विधे ॥ ५८॥</p>
<p>चित्तं कारणमर्थानां तस्मिन्सति जगत्त्रयम् ।<br>
तस्मिन्क्षीणे जगत्क्षीणं तच्चिकित्स्यं प्रयत्नतः ॥ ५९॥</p>
<p>मनोहं गगनाकारं मनोहं सर्वतोमुखम् ।<br>
मनोहं सर्वमात्मा च न मनः केवलः परः ॥ ६०॥</p>
<p>मनः कर्माणि जायन्ते मनो लिप्यति पातकैः ।<br>
मनश्चेदुन्मनीभूयान्न पुण्यं न च पातकम् ॥ ६१॥</p>
<p>मनसा मन आलोक्य वृत्तिशून्यं यदा भवेत् ।<br>
ततः परं परब्रह्म दृश्यते च सुदुर्लभम् ॥ ६२॥</p>
<p>मनसा मन आलोक्य मुक्तो भवति योगवित् ।<br>
मनसा मन आलोक्य उन्मन्यन्तं सदा स्मरेत् ॥ ६३॥</p>
<p>मनसा मन आलोक्य योगनिष्ठः सदा भवेत् ।<br>
मनसा मन आलोक्य दृश्यन्ते प्रत्यया दश ॥ ६४॥</p>
<p>यदा प्रत्यया दृश्यन्ते तदा योगीश्वरो भवेत् ॥ ६५॥</p>
<p>बिन्दुनादकलाज्योतीरवीन्दुध्रुवतारकम् ।<br>
शान्तं च तदतीतं च परम्ब्रह्म तदुच्यते ॥ ६६॥</p>
<p>हसत्युल्लसति प्रीत्या क्रीडते मोदते तदा ।<br>
तनोति जीवनं बुद्ध्या बिभेति सर्वतोभयात् ॥ ६७॥</p>
<p>रोध्यते बुध्यते शोके मुह्यते न च सम्पदा ।<br>
कम्पते शत्रुकार्येषु कामेन रमते हसन् ॥ ६८॥</p>
<p>स्मृत्वा कामरतं चित्तं विजानीयात्कलेवरे ।<br>
यत्र देशे वसेद्वायुश्चित्तं तद्वसति ध्रुवम् ॥ ६९॥</p>
<p>मनश्चन्द्रो रविर्वायुर्दृष्टिरग्निरुदाहृतः ।<br>
बिन्दुनादकला ब्रह्मन् विष्णुब्रह्मेशदेवताः ॥ ७०॥</p>
<p>सदा नादानुसन्धानात्सङ्क्षीणा वासना भवेत् ।<br>
निरञ्जने विलीयेत मरुन्मनसि पद्मज ॥ ७१॥</p>
<p>यो वै नादः स वै बिन्दुस्तद्वै चित्तं प्रकीर्तितम् ।<br>
नादो बिन्दुश्च चित्तं च त्रिभिरैक्यं प्रसादयेत् ॥ ७२॥</p>
<p>मन एव हि बिन्दुश्च उत्पत्तिस्थितिकारणम् ।<br>
मनसोत्पद्यते बिन्दुर्यथा क्षीरं घृतात्मकम् ॥ ७३॥</p>
<p>षट् चक्राणि परिज्ञात्वा प्रविशेत्सुखमण्डलम् ।<br>
प्रविशेद्वायुमाकृष्य तथैवोर्ध्वं नियोजयेत् ॥ ७४॥</p>
<p>वायुं बिन्दुं तथा चक्रं चित्तं चैव समभ्यसेत् ।<br>
समाधिमेकेन समममृतं यान्ति योगिनः ॥ ७५॥</p>
<p>यथाग्निर्दारुमध्यस्थो नोत्तिष्ठेन्मथनं विना ।<br>
विना चाभ्यासयोगेन ज्ञानदीपस्तथा नहि ॥ ७६॥</p>
<p>घटमध्ये यथा दीपो बाह्ये नैव प्रकाशते ।<br>
भिन्ने तस्मिन् घटे चैव दीपज्वाला च भासते ॥ ७७॥</p>
<p>स्वकायं घटमित्युक्तं यथा जीवो हि तत्पदम् ।<br>
गुरुवाक्यसमाभिन्ने ब्रह्मज्ञानं प्रकाशते ॥ ७८॥</p>
<p>कर्णधारं गुरुं प्राप्य तद्वाक्यं प्लववदृढम् ।<br>
अभ्यासवासनाशक्त्या तरन्ति भवसागरम् ॥ ७९॥</p>
<p>इत्युपनिषत् । इति योगशिखोपनिषदि षष्ठोऽध्यायः ॥ ६॥</p>
<p>ॐ सह नाववतु सह नौ भुनक्तु सह वीर्यं करवावहै ।<br>
तेजस्विनवधीतमस्तु मा विद्विषावहै ॥</p>
<p>ॐ शान्तिः शान्तिः शान्तिः ॥ ॐ तत्सत् ॥</p>
<p>इति योगशिखोपनिषत्समाप्ता ॥</p>
<p>Encoded by Sunder Hattangadi (<a href="mailto:sunderh@hotmail.com">sunderh@hotmail.com</a>)</p>

  </div>
</article>


        

        



    <aside class="card border noPrint" id="section-tree-item-AryaH_hinduism_branches_yogaH_upaniShat_120-sangrahaH_yogashikhopaniShat_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH/AryaH/hinduism/branches/yogaH/upaniShat/120-sangrahaH/yogashikhopaniShat/">योगशिखोपनिषत् </a>
            <a data-toggle="collapse" href="#section-tree-item-body-AryaH_hinduism_branches_yogaH_upaniShat_120-sangrahaH_yogashikhopaniShat_md" role="button" aria-expanded="false" aria-controls="section-tree-item-body-AryaH_hinduism_branches_yogaH_upaniShat_120-sangrahaH_yogashikhopaniShat_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AryaH_hinduism_branches_yogaH_upaniShat_120-sangrahaH_yogashikhopaniShat_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: योगशिखोपनिषत्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2025 Sep 14 04:57:15 UTC. (<a href="http://google.com/search?q=04%3a57%3a15%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
