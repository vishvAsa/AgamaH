<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | साण्ख्यसारः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/branches/sAnkhyam/sANkhyasAraH/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/branches/sAnkhyam/sANkhyasAraH/" rel="feed" type="application/rss+xml" title="आगमे विश्वासटिप्पन्यः" />

    <meta property="og:url" content="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/">
  <meta property="og:site_name" content="आगमे विश्वासटिप्पन्यः">
  <meta property="og:title" content="साण्ख्यसारः">
  <meta property="og:description" content="साङ्ख्यसारः
पूर्वभागः ।
प्रथमः परिच्छेदः ।
महदाख्यः स्वयम्भूर्यो जगदङ्कुर ईश्वरः ।
सर्वात्मने नमस्तस्मै विष्णवे सर्वजिष्णवे ॥ १॥
साङ्ख्यकारिकया लेशादात्मतत्त्वं विवेचितम् ।
साङ्ख्यसारविवेकोऽतो विज्ञानेन प्रपञ्च्यते ॥ २॥
प्रायः सङ्कलिता साङ्ख्यप्रक्रिया कारिकागणे ।
साऽतोऽत्र वर्ण्यते लेशात् तदनुक्तांशमात्रतः ॥ ३॥
साङ्ख्यभाष्ये प्रकृत्यादेः स्वरूपं विस्तरान् मया ।
प्रोक्तं तस्मात् तदप्यत्र सङ्क्षेपादेव वक्ष्यते ॥ ४॥
आत्मानात्मविवेकसाक्षात्कारात् कर्तृत्वाद्यखिलाभिमाननिवृत्त्या
तत्कार्यरागद्वेषधर्माधर्माद्यनुत्पादात् पूर्वोत्पन्नकर्मणां
चाविद्यारागादिसहकार्युच्छेदरूपदानेन विपाकानारम्भकत्वात्
प्रारब्धसमाप्त्यनन्तरं पुनर्जन्माभावेन त्रिविधदुःखात्यन्तनिवृत्तिरूपो
मोक्षो भवतीति श्रुतिस्मृतिडिण्डिमः । तत्र श्रुतयः । अथाकामयमानो
योऽकामो निष्कामो न तस्य प्राणा उत्क्रामन्तीहैव समवलीयन्ते ।
आत्मानं चेद्विजानीयादयमस्तीति पूरुषः ।
किमिच्छन् कस्य कामाय शरीरमनुसञ्चरेत् ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="aryah">

  <meta itemprop="name" content="साण्ख्यसारः">
  <meta itemprop="description" content="साङ्ख्यसारः
पूर्वभागः ।
प्रथमः परिच्छेदः ।
महदाख्यः स्वयम्भूर्यो जगदङ्कुर ईश्वरः ।
सर्वात्मने नमस्तस्मै विष्णवे सर्वजिष्णवे ॥ १॥
साङ्ख्यकारिकया लेशादात्मतत्त्वं विवेचितम् ।
साङ्ख्यसारविवेकोऽतो विज्ञानेन प्रपञ्च्यते ॥ २॥
प्रायः सङ्कलिता साङ्ख्यप्रक्रिया कारिकागणे ।
साऽतोऽत्र वर्ण्यते लेशात् तदनुक्तांशमात्रतः ॥ ३॥
साङ्ख्यभाष्ये प्रकृत्यादेः स्वरूपं विस्तरान् मया ।
प्रोक्तं तस्मात् तदप्यत्र सङ्क्षेपादेव वक्ष्यते ॥ ४॥
आत्मानात्मविवेकसाक्षात्कारात् कर्तृत्वाद्यखिलाभिमाननिवृत्त्या
तत्कार्यरागद्वेषधर्माधर्माद्यनुत्पादात् पूर्वोत्पन्नकर्मणां
चाविद्यारागादिसहकार्युच्छेदरूपदानेन विपाकानारम्भकत्वात्
प्रारब्धसमाप्त्यनन्तरं पुनर्जन्माभावेन त्रिविधदुःखात्यन्तनिवृत्तिरूपो
मोक्षो भवतीति श्रुतिस्मृतिडिण्डिमः । तत्र श्रुतयः । अथाकामयमानो
योऽकामो निष्कामो न तस्य प्राणा उत्क्रामन्तीहैव समवलीयन्ते ।
आत्मानं चेद्विजानीयादयमस्तीति पूरुषः ।
किमिच्छन् कस्य कामाय शरीरमनुसञ्चरेत् ॥">
  <meta itemprop="wordCount" content="5207">
  <meta name="twitter:card" content="summary">
  <meta name="twitter:title" content="साण्ख्यसारः">
  <meta name="twitter:description" content="साङ्ख्यसारः
पूर्वभागः ।
प्रथमः परिच्छेदः ।
महदाख्यः स्वयम्भूर्यो जगदङ्कुर ईश्वरः ।
सर्वात्मने नमस्तस्मै विष्णवे सर्वजिष्णवे ॥ १॥
साङ्ख्यकारिकया लेशादात्मतत्त्वं विवेचितम् ।
साङ्ख्यसारविवेकोऽतो विज्ञानेन प्रपञ्च्यते ॥ २॥
प्रायः सङ्कलिता साङ्ख्यप्रक्रिया कारिकागणे ।
साऽतोऽत्र वर्ण्यते लेशात् तदनुक्तांशमात्रतः ॥ ३॥
साङ्ख्यभाष्ये प्रकृत्यादेः स्वरूपं विस्तरान् मया ।
प्रोक्तं तस्मात् तदप्यत्र सङ्क्षेपादेव वक्ष्यते ॥ ४॥
आत्मानात्मविवेकसाक्षात्कारात् कर्तृत्वाद्यखिलाभिमाननिवृत्त्या
तत्कार्यरागद्वेषधर्माधर्माद्यनुत्पादात् पूर्वोत्पन्नकर्मणां
चाविद्यारागादिसहकार्युच्छेदरूपदानेन विपाकानारम्भकत्वात्
प्रारब्धसमाप्त्यनन्तरं पुनर्जन्माभावेन त्रिविधदुःखात्यन्तनिवृत्तिरूपो
मोक्षो भवतीति श्रुतिस्मृतिडिण्डिमः । तत्र श्रुतयः । अथाकामयमानो
योऽकामो निष्कामो न तस्य प्राणा उत्क्रामन्तीहैव समवलीयन्ते ।
आत्मानं चेद्विजानीयादयमस्तीति पूरुषः ।
किमिच्छन् कस्य कामाय शरीरमनुसञ्चरेत् ॥">
<script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/branches\/sAnkhyam\/sANkhyasAraH\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/branches\/sAnkhyam\/sANkhyasAraH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>







    <link rel="stylesheet" href="/AgamaH/webpack_dist/uiLib.css">
<link rel="stylesheet" href="/AgamaH/css/uiLibPrint.css" media="print" >
<link rel="stylesheet" href="/AgamaH/css/fonts.css" >
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> साण्ख्यसारः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="साण्ख्यसारः">साण्ख्यसारः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/branches/sAnkhyam/sANkhyasAraH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>साङ्ख्यसारः</p>
<p>पूर्वभागः ।<br>
प्रथमः परिच्छेदः ।</p>
<p>महदाख्यः स्वयम्भूर्यो जगदङ्कुर ईश्वरः ।<br>
सर्वात्मने नमस्तस्मै विष्णवे सर्वजिष्णवे ॥ १॥</p>
<p>साङ्ख्यकारिकया लेशादात्मतत्त्वं विवेचितम् ।<br>
साङ्ख्यसारविवेकोऽतो विज्ञानेन प्रपञ्च्यते ॥ २॥</p>
<p>प्रायः सङ्कलिता साङ्ख्यप्रक्रिया कारिकागणे ।<br>
साऽतोऽत्र वर्ण्यते लेशात् तदनुक्तांशमात्रतः ॥ ३॥</p>
<p>साङ्ख्यभाष्ये प्रकृत्यादेः स्वरूपं विस्तरान् मया ।<br>
प्रोक्तं तस्मात् तदप्यत्र सङ्क्षेपादेव वक्ष्यते ॥ ४॥</p>
<p>आत्मानात्मविवेकसाक्षात्कारात् कर्तृत्वाद्यखिलाभिमाननिवृत्त्या<br>
तत्कार्यरागद्वेषधर्माधर्माद्यनुत्पादात् पूर्वोत्पन्नकर्मणां<br>
चाविद्यारागादिसहकार्युच्छेदरूपदानेन विपाकानारम्भकत्वात्<br>
प्रारब्धसमाप्त्यनन्तरं पुनर्जन्माभावेन त्रिविधदुःखात्यन्तनिवृत्तिरूपो<br>
मोक्षो भवतीति श्रुतिस्मृतिडिण्डिमः । तत्र श्रुतयः । अथाकामयमानो<br>
योऽकामो निष्कामो न तस्य प्राणा उत्क्रामन्तीहैव समवलीयन्ते ।<br>
आत्मानं चेद्विजानीयादयमस्तीति पूरुषः ।<br>
किमिच्छन् कस्य कामाय शरीरमनुसञ्चरेत् ॥</p>
<p>यदा सर्वे प्रमुच्यन्ते कामा येऽस्य हृदि श्रिताः ।<br>
अथ मर्त्योऽमृतो भवत्यत्र ब्रह्म समश्नुते ॥</p>
<p>कामान् यः कामयते मन्यमानः<br>
स कर्मभिर्जायते तत्र तत्र ।<br>
पर्याप्तकामस्य कृतात्मनस्तु<br>
इहैव सर्वे प्रविलीयन्ति कामाः ॥</p>
<p>इत्याद्याः । स्मृतयश्च कौर्माद्याः । यथा कौर्मे ।<br>
रागद्वेषादयो दोषाः सर्वे भ्रान्तिनिबन्धनाः ।<br>
कार्यो ह्यस्य भवेद्दोषः पुण्यापुण्यमिति श्रुतिः ॥</p>
<p>तद्वशादेव सर्वेषां सर्वदेहसमुद्भवः ।<br>
इति । मोक्षधर्मे च ।<br>
इन्द्रियाणीन्द्रियार्थाश्च नोपसर्पन्त्यतर्षुलम् ।<br>
हीनश्च करणैर्देही न देहं पुनरर्हति ॥</p>
<p>तस्मात् तर्षात्मकाद् रागाद् बीजाज्जायन्ति जन्तवः ।<br>
इति । ननु रागाभावेऽपि केवलकर्मवशान्नरकादिप्राप्तेः कथं रागस्य<br>
कर्मसहकारित्वं विपाकारम्भ उपपन्नम् । नरकादौ विशेषतो<br>
रागाभावेऽपि सामान्यतो रागसत्त्वात् । निषिद्धस्त्र्यादिगामिनां<br>
स्त्र्यादिरागादेव तप्तलोहमयनारीसमालिङ्गनादिरूपनरकोत्पत्तेः ।<br>
यद्यप्यविद्यास्मितारागद्वेषभयाख्यं क्लेशपञ्चकमेव जन्मादिविपाकारम्भे<br>
कर्मणां सहकारि भवति ।<br>
तदेव सक्तः सह कर्मणैति<br>
लिङ्गं मनो यत्र निषिक्तमस्य ।<br>
इति श्रुतावभिमानरागद्वेषादिजन्यस्य विषयवासनाख्यसङ्गसामान्यस्यैव<br>
जन्मादिविपाकारम्भे कर्मसहकारित्वसिद्धेः ।<br>
यत्र यत्र मनो देही धारयेत् सकलं धिया ।<br>
स्नेहाद्द्वेषाद्भयाद्वाऽपि याति तत्तत्सरूपताम् ॥</p>
<p>इत्यादिस्मृतेश्च । तथा च क्लेशमूलः कर्माशयः । सति मूले<br>
तद्विपाको जात्यायुर्भोगा इति योगसूत्राभ्यामप्यदृष्टे तद्विपाकारम्भे<br>
च क्लेशानां हेतुत्ववचनाच्च । तथाऽप्यविद्यास्मितासत्त्वे<br>
रागस्यावश्यकत्वाद्द्वेषभययोश्च रागमूलकत्वाद्राग एव मुख्यतो<br>
जन्मादिहेतुतया यथोक्तवाक्यैर्निर्दिश्यत इति । ननु ।<br>
क्षीयन्ते चास्य कर्माणि तस्मिन् दृष्टे परावरे ।<br>
इत्यादिश्रुतेर्ज्ञानस्य प्राचीनकर्मनाशकत्वमेवोचितं दाहकत्वं<br>
कथमिष्यत इति चेन्न ।<br>
ज्ञानाग्निदग्धकर्माणं तमाहुः पण्डितं बुधाः ।<br>
इत्यादिवाक्यैर्दाहस्यापि श्रवणेन लाघवाद्दाहपरत्वस्यैव नाशादिवाक्येष्वपि<br>
कल्पनौचित्यात् । कर्मणां दाहश्च क्लेशाख्यसहकार्युच्छेदेन नैष्फल्यम् ।<br>
कर्मणां नाशस्तु प्रारब्धभोगान्ते चित्तनाशादेव भविष्यति । अतो<br>
लोकसिद्धेनाविद्यानाशेनैव द्वारेण कर्मफलानुत्पत्तिसम्भवान्न ज्ञानस्य<br>
कर्मनाशकत्वं गौरवादित्यादिकं योगवार्त्तिके प्रप्रञ्चितमस्माभिरिति<br>
दिक् । तस्माद्विवेकसाक्षात्कारादविद्यास्मितारागादिक्लेशनिवृत्तौ<br>
त्रिविधदुःखात्यन्तनिवृत्तिरूपपरमपुरुषार्थः सिद्ध्यतीत्युपपन्नम् ।<br>
तथा च योगसूत्रद्वयम् । हेयं दुःखमनागतम् । विवेक्ख्यातिरविप्लवा<br>
हानोपाय इति ।</p>
<p>इति श्रीविज्ञानभिक्षुविरचिते साङ्ख्यसारेऽभ्यर्हितत्त्वादादौ<br>
विवेकख्यातिफलस्य परमपुरुषार्थस्य परिच्छेदः ॥ *॥</p>
<hr>
<p>अथ द्वितीयः परिच्छेदः</p>
<p>अथात्मानात्मविवेकज्ञानस्य किं स्वरूपं तदुच्यते । आत्मा<br>
तावत् सुखदुःखाद्यनुभवितेति सामान्यतो लोकप्रसिद्धिः अनात्मा च<br>
प्रकृत्यादिर्जडवर्गः तयोरन्योन्यवैधर्म्येण परिणामित्वापरिणामित्वादिरूपेण<br>
दोषगुणात्मकेन हेयोपादेयतया पृथक्त्वेन ज्ञानं विवेकज्ञानम् ।<br>
तथा च श्रुतिः । स एष नेति नेत्यात्माऽगृह्यो न हि गृह्यतेऽशीर्यो<br>
न हि शीर्यतेऽसङ्गो न हि सज्यतेऽसितो न व्यथते न रिष्यतीत्यादि ।<br>
स्मृतिश्च ।<br>
सोऽथ प्रतिनिवृत्ताक्षो गुरुदर्पणबोधितः ।<br>
स्वतोऽन्यां विक्रियां मौढ्यादास्थितामञ्जसैक्षत ॥</p>
<p>अथासौ प्रकृतिर्नाहमियं हि कलुषात्मिका ।<br>
शुद्धबुद्धस्वभावोऽहमिति त्यजति तां विदन् ॥</p>
<p>एवं देहेन्द्रियादिभ्यः शुद्धत्वेनात्मनि स्मृते ।<br>
निखिला सविकारेयं त्यक्तप्रायाऽहिचर्मवत् ॥</p>
<p>इति । सूत्रं च । एवं तत्त्वाभ्यासान्नेति नेतीति त्यागाद्विवेकसिद्धिरिति ।<br>
तत्त्वज्ञानस्य लक्षणं च मात्स्ये कृतम् ।<br>
अव्यक्ताद्ये विशेषान्ते विकारेऽस्मिंश्च वर्णिते ।<br>
चेतनाचेतनान्यत्वज्ञानेन ज्ञानमुच्यते ॥</p>
<p>इति । यद्यप्यन्योन्यभेदज्ञानमेव विवेकज्ञानं तथाप्यात्मविशेष्यकमेव<br>
तन्मोक्षकारणं भवति । आत्मा वाऽरे द्रष्टव्य इत्यादि<br>
श्रुतिस्मृतिभ्यः । नन्वनात्मन्यात्मबुद्धिरूपा याऽविद्या<br>
पातञ्जलादिषूक्ता तस्याः कथमात्मविशेष्यकविवेकज्ञाननाश्यत्वं<br>
प्रकारादिभेदादिति चेन्न । तादृशाविद्याया<br>
अनात्मविशेष्यकविवेकज्ञानद्वारेणात्मविशेष्यकविवेकज्ञाननाश्यत्वादिति ।<br>
यच्च योगेन निर्विकल्पकमात्मज्ञानं जायते तद्विवेकज्ञानद्वारैव<br>
मोक्षकारणं भवति न तु साक्षादविद्यानिवर्तकत्वाभावात् ।<br>
अहं गौरः कर्ता सुखी दुःखीत्यादि ज्ञानमेव ह्यविद्या<br>
संसारानर्थहेतुतया श्रुतिस्मृतिन्यायसिद्धा तस्याश्च निवर्तिका<br>
नाहं गौर इत्यादिरूपा विवेकख्यातिरेव भवति । समाने विषये<br>
ग्राह्याभावत्वप्रकारकग्राह्याभावज्ञानत्वेनैव विरोधात् । अन्यथा<br>
शुक्तनिर्विकल्पकस्यापि इदं रजतमिति ज्ञानविरोधित्वापत्तेः । किञ्च<br>
यतोक्ताभावज्ञाने ग्राह्यज्ञानविरोधित्वस्यावश्यकतया निर्विकल्पकज्ञानस्य<br>
भ्रमनिवर्तकत्वं न पृथक् कल्प्यते गौरवात् । अपि चाथाऽत<br>
आदेशो नेति नेति न ह्येतस्मादिति नेत्यन्यत् परमस्तीत्यादिश्रुत्या<br>
विवेकोपदेशापेक्षयोत्तमोपदेशो नास्तीत्युच्यते ।<br>
क्षेत्रक्षेत्रज्ञयोरेवमन्तरं ज्ञानचक्षुषा ।<br>
भूतप्रकृतिमोक्षं च ये विदुर्यान्ति ते परम् ॥</p>
<p>इति गीतादिवाक्यैश्च विवेकज्ञानस्यैव मोक्षहेतुत्वमुच्यते ।<br>
अतो विवेकज्ञानमेव साक्षादविद्यानिवृत्त्या<br>
मोक्षहेतुः । योगेन केवलात्मसाक्षात्कारस्तु<br>
योग्यानुपलब्धिविधयोपाध्यादिगतधर्माभावमुपाध्यादिभेदं<br>
च ग्राहयति ततोऽविद्यानिवृत्तिरिति । एतेन सर्वभूतेषु<br>
समताज्ञानमात्मनः सर्वात्मकत्वादिज्ञानं च श्रुतिस्मृत्योर्गीयमानं<br>
विवेकज्ञानस्यैव शेषभूतं सर्वदर्शनेषु मन्तव्यम् । ज्ञानान्तराणां<br>
साक्षादभिमानानिवर्तकत्वात् । ब्रह्ममीमांसायां त्वयं विशेषो यत्<br>
परमात्मविवेकशेषत्वम् । साङ्ख्यशास्त्रे तु सामान्यात्मविवेकशेषत्वमिति<br>
दिक् । ननु यथोक्तविवेकख्यातितोऽप्यत्यन्तमविद्योच्छेदो न घटते ।<br>
विवेकख्यातेरविद्याप्रतिबन्धकत्वमात्रत्वेन विवेकख्यातिनाशोत्तरं<br>
पुनरभिमानसम्भवात् । शुक्तिरजतविवेकदर्शिनोऽपि कालान्तरे<br>
शुक्तौ रजतभ्रमवदिति । मैवम् । दृष्टान्तवैषम्यात् । शुक्त्यादिषु<br>
जातेऽपि साक्षात्कारे दूरत्वादिरूपविषयदोषाणां पटलादिरूपकरणदोषाणां<br>
चोत्पत्तिसम्भवेन पुनर्भ्रमो युक्तः । अनात्मन्यात्माभिमाने त्वनादिवासनैव<br>
दोषः सर्वास्तिकसम्मतः जातमात्रस्याभिमाने दोषान्तरानुपलब्धेः ।<br>
सा मिथ्याज्ञानवासना यदा विवेकख्यातिपरम्पराजन्यदृढवासनोन्मूलिता<br>
तदैव विवेकसाक्षात्कारनिष्ठोच्यते । तत्पूर्वमवश्यं वासनालेशतो<br>
मिथ्यांशस्य कस्याप्यात्मनि भावात् तस्यां च विवेकख्यातिनिष्ठायां जातायां<br>
न पुनरभिमानः सम्भवति वासनाख्यदोषाभावादिति तु महद्वैषम्यम् । यदि<br>
तु बुद्धिपुरुषयोरन्योन्यप्रतिबिम्बनादिकमविवेककारणं दोष इष्यते तदा तु<br>
तद्दोषं बाधित्वैव विवेकसाक्षात्कार उदित इति न तस्य पुनर्भ्रमहेतुत्वं<br>
फलबलेन योगजधर्मासहकृतस्यैव तस्य दोषत्वकल्पनासम्भवादिति ।<br>
विवेकख्यातिनिष्ठा च गीतादिषु लक्षिता ।<br>
प्रकाशं च प्रवृत्तिं च मोहमेव च पाण्डव ।<br>
न द्वेष्टि सम्प्रवृत्तानि न निवृत्तानि काङ्क्षति ॥</p>
<p>उदासीनवदासीनो गुणैर्यो न विचाल्यते ।<br>
सर्वारम्भपरित्यागी गुणातीतः स उच्यते ॥</p>
<p>इति । गुणातीतो निवृत्तगुणाभिमानः । अधिकं तु ज्ञानिलक्षणमग्रे<br>
वक्ष्यामः । नन्वेवमपि विवेकप्रतियोगिपदार्थानामानन्त्येन प्रातिस्विकरूपैः<br>
सर्वपदार्थेभ्यो विवेकग्रहासम्भवात् कथं विवेकख्यातेर्मोक्षहेतुत्वमिति<br>
चेन्न । दृश्यत्वपरिणामित्वादिसामान्यरूपैर्विवेकग्रहसम्भवात् ।<br>
तथा हि । द्रष्टा स्वसाक्षात्प्रकाशेभ्यो भिन्नः प्रकाशकत्वाद्यो<br>
यस्य प्रकाशकः स तस्माद्भिन्नः यथा घटादालोको<br>
वृत्तिप्रकाश्याच्च वृत्तिरित्यनुमानेनादावन्तर्दृश्येभ्यो<br>
बुद्धिवृत्तितदारूढार्थेभ्यो विवेकतो बुद्धीसाक्षी सिध्यति ।<br>
कर्मकर्तृविरोधश्चानुकूलस्तर्कः । अत्र आत्मनि व्यभिचारवारणाय<br>
साक्षात्पदम् । वृत्तिद्वारैवात्मनः स्वविषयत्वात् । नन्वत्रानुमाने<br>
बुद्धिवृत्तिमात्राद्विवेकः सिध्यतु । तस्या एव साक्षदात्मदृश्यत्वात्<br>
न प्रकृत्यादिभ्य इति चेन्न । वृत्तीनामज्ञातसत्त्वाभावेन<br>
ह्यत्रानुमाने लाघवाद्वक्ष्यमाणतर्कगणाच्चाखिलवृत्तीनां द्रष्टा<br>
विभुकूटस्थनित्यैकज्ञानस्वरूपतयैव सिध्यति । यथा नैयायिकानां<br>
क्षितिः सकर्तृका कार्यत्वादित्यनुमाने लाघवात् कर्तुरेकत्वनित्यत्वादिकं<br>
तद्वत् । तत्र विभुत्वं परिच्छिन्नभिन्नत्वं कूटस्थत्वादिकत्वं<br>
च परिणामिभिन्नत्वादिकमतो बुद्ध्यात्मनोर्दृग्दृश्यरूपतो<br>
विवेकग्रहे सति तदुत्तरानुमानेन परिणामित्वापरिणामित्वादिरूपैः<br>
सामान्यतोऽप्यात्मानात्मविवेकग्रहो घटत इति । अतएव पातञ्जले<br>
सत्त्वपुरुषान्यताख्यातिरेव मोक्षहेतुतया स्थले स्थले व्यासभाष्ये<br>
प्रोक्ता । सत्त्वपुरुषान्यताख्यातिरूपदृग्दृश्यविवेकग्रहोत्तरं<br>
यथोक्तरीत्या प्रकृत्यादिविवेकग्रहात् । तत्र च सत्त्वशब्दे<br>
बुद्धिस्थत्वेन बुद्धिसत्त्वमुक्तमिति । एवं च प्रकृत्यादिपदार्थानां<br>
विशिष्यज्ञानाभावेऽपि तद्विवेकज्ञानं घटते । एतेन<br>
दृग्दृश्यविवेकादविद्यानिवृत्तिरिति प्राचां प्रवादोऽप्युपपादितः ।<br>
किञ्चात्मा प्रकृतितत्कार्येभ्यो भिन्नोऽपरिणामित्वादित्याद्यनुमानैरपि<br>
सामान्यतो दृश्यविवेको द्रष्टरि सम्भवतीति । यत्त्वाधुनिका वेदान्तिब्रुवा<br>
दृश्यत्वेनैव प्रकृत्यादीनां द्रष्टृत्वेन च प्रकृत्याद्यखिलजडेभ्य<br>
आत्मविवेकं मन्यन्ते ।<br>
घटद्रष्टा घटाद्भिन्नः सर्वथा न घटो यथा ।<br>
देहद्रष्टा तथा देहो नाहमित्यादिरूपतः ॥</p>
<p>तन्न । आत्मा वाऽरे द्रष्टव्य इत्यादिश्रुतिभिरात्मनोऽपि दृश्यत्वात्<br>
साक्षाद्दृश्यत्वविवक्षया च प्रकृत्यादेरसङ्ग्रहात् करणद्वारैव<br>
तद्दर्शनात् । अथैवं कल्पनीयं आत्मनो वृत्तिव्याप्यत्वमेव<br>
दृश्यत्वं श्रुत्यादिभिर्विधीयते न तु प्रकाश्यत्वरूपफलव्याप्यत्वम् ।<br>
स्वयम्प्रकाशस्वरूपस्य प्रकाशापेक्षाविरहात् । अतोऽत्र<br>
दृश्यत्वं प्रकाश्यत्वं तच्चात्मनि नास्तीति तदपि तुच्छम् ।<br>
यथा ह्यहमित्यनुभूयमानोऽप्यात्मा चैतन्याख्यफलव्याप्यो न भवतीति<br>
भवद्भिरुच्यते तथैव बौद्धैरपीष्यते सुखदुःखादिमत्त्वेनापि बुद्धिः<br>
स्वप्रकाशतया चैतन्यव्याप्या न भवतीति । तथा चात्मनीव बुद्धावपि<br>
दृश्यत्वासिद्ध्या दृश्यत्वेन रूपेण बुद्धिविवेकोऽत्यन्तापेक्षितोऽपि<br>
न सिध्यतीति भाष्यादिषु चान्यान्यत्र दूषणान्युक्तानीति दिक् । ननु<br>
सम्भवत्येवं सामान्यरूपेण विवेकग्रहः । तथापि सामान्यान्येव बहूनि सन्ति<br>
परिणामित्वसंहत्यकारित्वसुखदुःखमोहात्मकत्वचतुर्विंशतितत्त्वत्वादीन्यतस्तैस्तै<br>
रूपैर्विवेकग्रहाणां मोक्षहेतुत्वेऽननुगमदोष इति चेन्न ।<br>
अभिमानप्रतिबन्धकज्ञानत्वेनैवानुगमादिति । अथैवं<br>
सामान्यरूपेण विवेकस्यैव सर्वाभिमाननिवर्तकतया नाहं<br>
देहो नेन्द्रियाणित्यादिप्रत्येकरूपैर्विवेकग्रहाणां मोक्षहेतुत्वं<br>
श्रुतिस्मृत्योरुच्यमानं कथं घटेतेति चेन्न । अवान्तरविवेकानां<br>
सामान्यविवेकप्रपञ्चमात्रत्वादिति ॥</p>
<p>इति श्रीविज्ञानभिक्षुविरचिते साङ्ख्यसारे मोक्षहेतुविवेकज्ञानस्य<br>
स्वरूपस्य परिच्छेदः ॥ *॥</p>
<hr>
<p>अथ तृतीयः परिच्छेदः ।</p>
<p>अथ के ते प्रकृत्यादयो येभ्यः पुरुषो विवेचनीय इत्युच्यते ।<br>
प्रकृतिर्बुद्ध्यहङ्कारौ तन्मात्रैकादशेन्द्रियम् ।<br>
भूतानि चेति  सामान्याच्चतुर्विंशतिरेव ते ॥</p>
<p>एतेष्वेव धर्मधर्म्यभेदेन गुणकर्मसामान्यानामन्तर्भावः । तत्र<br>
प्रकृतित्वं साक्षात् परम्परयाऽखिलविकारोपादानत्वं प्रकृष्टाकृतिः<br>
परिणामरूपाऽस्या इति व्युत्पत्तेः । प्रकृतिः शक्तिरजा प्रधानमव्यक्तं<br>
तमो मायाऽविद्येत्यादयः प्रकृतेः पर्यायाः ।<br>
ब्राह्मीति विद्याऽविद्येति मायेति च तथा परे ।<br>
प्रकृतिश्च परा चेति वदन्ति परमर्षयः ॥</p>
<p>इति स्मृतेः । सा च साम्यावस्थयोपलक्षितं सत्त्वादिद्रव्यत्रयम् ।<br>
कार्यसत्त्वादिवारणायोपलक्षितान्तम् । साम्यावस्था च<br>
न्यूनाधिकभावेनासंहननावस्था अकार्यावस्थेति यावत् । महदादिकं तु<br>
कार्यसत्त्वादिकं न कदाऽप्यकार्यावस्थं भवतीति तद्व्यावृत्तिः ।<br>
वैषम्यावस्थायामपि प्रकृतित्वसिद्धय उपलक्षितमित्युक्तम् ।<br>
अकार्यमिति तूपलक्षितान्तस्य निष्कृष्टार्थः । सत्त्वादिगुणवती<br>
सत्त्वाद्यतिरिक्ता प्रकृतिरिति न शङ्कनीयम् । सत्त्वादीनामतद्धर्मत्वं<br>
तद्रूपत्वादिति साङ्ख्यसूत्रेण सत्त्वादीनां प्रकृतिस्वरूपहेतुना<br>
प्रकृतिधर्मत्वप्रतिषेधात् । योगसूत्रतद्भाष्याभ्यामपि<br>
गुणानामेव प्रकृतित्ववचनाच्च । गुणेभ्य एव कार्योत्पत्तौ<br>
तदन्यप्रकृतिकल्पनावैयर्थ्याच्च । प्रकृतेर्गुणा इत्यादिवाक्यं तु<br>
वनस्य वृक्षा इतिवद् बोध्यम् ।<br>
सत्त्वं रजस्तम इति प्रकृतेरभवन् गुणाः ।<br>
इति सत्त्वादीनां प्रकृतिकार्यत्ववचनं तु गुणनित्यतावाक्यविरोधेन<br>
महत्तत्त्वकारणीभूतकार्यसत्त्वादिपरमेव । महदादिसृष्टिर्हि<br>
गुणवैषम्यात् श्रूयते । तच्च वैषम्यं सजातीयसवलनेन<br>
गुणान्तरव्यावृत्तप्रकाशादिफलोपहितः सत्त्वादिव्यवहारयोग्यः<br>
परिणाम इति । एतेनाष्टाविंशतितत्त्वपक्षोऽप्युपपादितो मन्तव्यः ।<br>
वैषम्य एव सत्त्वादिव्यवहारश्च श्रुतौ दृश्यते । यथा तम<br>
एवेदमग्र आस तत्परेणेरितं विषमत्वं प्रयात्येतद् वै रजसो<br>
रूपं खल्वीरितं विषमत्वं प्रयात्येतद् वै सत्त्वस्य रूपमिति ।<br>
सत्त्वादित्रयं च सुखप्रकाशलाघवप्रसादादिगुणवत्तया ।<br>
संयोगविभागादिमत्तयाऽनाश्रितत्वोपादानत्वादिना च द्रष्टव्येऽपि<br>
पुरुषोपकरणत्वात् पुरुषबन्धकत्वाच्च गुणशब्देनोच्यते ।<br>
इन्द्रियादिवत् । गुणानां सुखदुःखमोहात्मकत्वप्रवादस्तु<br>
धर्मधर्म्यभेदात् । मनसः सङ्कल्पात्मकत्ववत् । तत्र सत्त्वं<br>
सुखप्रसादप्रकाशाद्यनेकधर्मकं प्राधान्यतस्तु सुखात्मकमुच्यते ।<br>
एवं रजोऽपि दुःखकालुष्यप्रवृत्त्याद्यनेकधर्मकं प्राधान्यतस्तु<br>
दुःखात्मकमुच्यते । तथा तमोऽपि मोहावरणस्तम्भनाद्यनेकधर्मकं<br>
प्राधान्यतस्तु मोहात्मकमुच्यते । त एव धर्मास्तेषां लक्षणानि<br>
भवन्ति । सत्त्वादिसञ्ज्ञा चान्वर्था । सतो भावः सत्त्वमुत्तमत्वमिति<br>
व्युत्पत्त्या हि धर्मप्राधान्येनोत्तमं पुरुषोपकरणं सत्त्वशब्दार्थः ।<br>
मध्यमं च रजःशब्दार्थो रागयोगात् । अधमं च तमःशब्दार्थः ।<br>
अधर्मावरणयोगात् । तानि च सत्त्वादीनि प्रत्येकमसङ्ख्यव्यक्तयः ।<br>
लघुत्वादिधर्मैरन्योन्यसाधर्म्यं वैधर्म्यं च गुणानामिति साङ्ख्यसूत्रात् ।<br>
अत्र हि सूत्रे लघुत्वादिना बहूनां सत्त्वानां साधर्म्यं तेनैव रजस्तमोभ्यां<br>
वैधर्म्यम् । एवं चलत्वादिना गुरुत्वादिना च बहूनां रजसां बहूनां च<br>
तमसां तदुभयमुक्तमिति । किञ्च यदि सत्त्वादित्रयमेकैकव्यक्तिरेव स्यात्<br>
तत् त्रयं विभ्वेव वक्तव्यम् । एकदाऽनेकब्रह्माण्डादिसृष्टिश्रवणात् । तथा<br>
च कार्याणामनन्तवैचित्र्यं न घटते । न च संयोगवैचित्र्याद्वैचित्र्यं<br>
स्यादिति वाच्यम् । विभूनां त्रयाणां गुणानां स्वतः संयोगवैचित्र्यासम्भवात् ।<br>
द्रव्यान्तरस्य चावच्छेदकीभूतस्याभावादिति । तस्मात्<br>
सत्त्वादीन्यसङ्ख्यव्यक्तिकान्येव द्रव्याणि । तेषु त्रित्ववचनं तु<br>
सत्त्वत्वादिविभाजकोपाधित्रयेण वैशेषिकाणां नवद्रव्यवचनवदिति<br>
सिद्धम् । तानि च सत्त्वादीनि यथायोग्यमणुविभुपरिमाणकानि ।<br>
अन्यथा रजसश्चलस्वभावत्ववचनविरोधात् । आकाशकारणत्वस्य<br>
च विभुत्वौचित्यात् । सर्वेषां कारणद्रव्याणां विभुत्वे कार्याणां<br>
परिच्छिन्नत्वानुपपत्तेश्च । नन्वेवं वैशेषिकोक्तान्येव पार्थिवाण्वादीनि<br>
प्रकृतिरित्यायायमिति चेन्न । गन्धादिगुणशून्यत्वेन कारणद्रव्येषु<br>
पृथिवीत्वाद्यभावतोऽस्माकं विशेषात् । तदुक्तं विष्णुपुराणादिषु ॥</p>
<p>अव्यक्तं कारणं यत् तत् प्रधानमृषिसत्तमैः ।<br>
प्रोच्यते प्रकृतिः सूक्ष्मा नित्यं सदसदात्मकम् ॥</p>
<p>शब्दस्पर्शविहीनं तद्रूपादिभिरसंयुतम् ।<br>
त्रिगुणं तज्जगद्योनिरनादिप्रभवाप्ययम् ॥</p>
<p>इत्यादिना ।<br>
वैशेषिकाणां कारणद्रव्येषु गन्धाद्यनुमानं<br>
तु भाष्येऽस्माभिर्निराकृतम् । अथैवमपि<br>
प्रकृतेरणुविभुसाधारणसत्त्वाद्यनेकव्यक्तिरुपत्वेऽपरिच्छिन्नत्वैकत्वाक्रियत्वसिद्धान्तक्षतिरिति<br>
मैवम् । कारणद्रव्यत्वरूपप्रकृतित्वेनैवापरिच्छिन्नत्ववचनात् ।<br>
गन्धत्वेन गन्धानां पृथिवीव्यापकतावत् । आकाशादिप्रकृतीनां<br>
विभुत्वेनैव प्रकृतिविभुत्वसिद्धान्तोपपत्तेश्च । तथा<br>
पुरुषभेदेन सर्गभेदेन च भेदाभावस्यैवैकशब्दार्थत्वात् ।<br>
अजामेकामिति श्रुतितस्तथाऽवगमात् ।<br>
अथाध्यवसायाभिमानादिक्रियाराहित्यस्यैवाक्रियशब्दार्थत्वात् ।<br>
अन्यथा श्रुतिस्मृतिषूक्तस्य प्रकृतिक्षोभस्यानुपपत्तेरिति ।<br>
प्रकृतिगताश्चापरे विशेषा भाष्ये द्रष्टव्याः । प्रकृत्यनुमानं चेदम् ।<br>
सुखदुःखमोहात्मकं महदादिकार्यं सुखदुःखमोहात्मकद्रव्यकार्यं<br>
सुखदुःखमोहात्मकत्वात् वस्त्रादिकार्यशय्यादिवदिति । श्रुतिस्मृती<br>
चात्रानुग्राहकस्तर्कः । एवं सामान्यतोऽनुमितायाः प्रकृतेर्विशेषाः<br>
शास्त्राद्योगाच्चावगन्तव्याः । अनुमानस्य सामान्यमात्रविषयकत्वात् ।<br>
नन्वन्तरेव सुखादिकमुपलभ्यते बाह्यवस्तुषु सुखादौ किं प्रमाणं येन<br>
दृष्टान्तता स्यादिति । उच्यते । अन्तःकरणस्य सुखादिहेतुतया विषयेषु<br>
सुखादिकं सिध्यति । न च रूपादिगतोत्तमत्वादिकमेव सुखाद्युत्पादने<br>
नियामकम् । उत्तमत्वादेर्जातिरूपत्वे नीलत्वपीतत्वादिना जातिसाङ्कर्यापत्तेः ।<br>
कालादिभेदैरेकस्या एव रूपव्यक्तेः सुखदुःखोत्पादकत्वाच्च ।<br>
अतः सुखादिमत्त्वमेवोत्तमत्वादिकम् । किञ्च घटरूपमिति प्रत्ययवत्<br>
स्त्रीसुखं चन्दनसुखमित्यादिप्रत्ययादपि विषये सुखाद्युचितम् ।<br>
अधिकं तु भाष्ये द्रष्टव्यम् । तदेवं प्रकृतिर्निरूपिता । महत्तत्त्वं<br>
निरूप्यते । प्रकृतेः सकाशाद्बुद्ध्याख्यं महत्तत्त्वं जायते । तस्य<br>
धर्मादिरूपप्रकृष्टगुणयोगान् महत्सञ्ज्ञा तदेव च लक्षणम् । महान्<br>
बुद्धिः प्रज्ञेत्यादयश्च तस्य पर्यायाः । तथा चोक्तमनुगीतायाम् ।<br>
महानात्मा मतिर्विष्णुर्जिष्णुः शम्भुश्च वीर्यवान् ।<br>
बुद्धिः प्रज्ञोपलब्धिश्च तथा ब्रह्मा धृतिः स्मृतिः ॥</p>
<p>पर्यायवाचकैरेतैर्महानात्मा निगद्यते ।<br>
सर्वतः पाणिपादश्च सर्वतोऽक्षिशिरोमुखः ॥</p>
<p>सर्वतः श्रुतिमांल्लोके सर्वं व्याप्य स तिष्ठति ।<br>
अणिमा लघिमा प्राप्तिरीशानो ज्योतिरव्ययः ॥</p>
<p>ज्ञानवन्तश्च ये केचिदलुब्धा जितमन्यवः ।<br>
विमुक्ताः सर्व एवैते महत्त्वमुपयान्त्युत ।<br>
विष्णुरेवादिसर्गेषु स्वयम्भूर्भवति प्रभुः ॥</p>
<p>इति । अत्र सत्त्वाद्यंशत्रयेण महतो देवतात्रयोपाधित्वात् तदविवेकेन<br>
ब्रह्मविष्णुशिवत्ववचनम् । तदुक्तं विष्णौ ।<br>
सात्त्विको राजसश्चैव तामसश्च त्रिधा महान् ।<br>
इति । मात्स्ये च ।<br>
सविकारात् प्रधानात् तु महत्तत्त्वमजायत ।<br>
महानिति यतः ख्यातिर्लोकानां जायते सदा ॥</p>
<p>गुणेभ्यः क्षोभ्यमाणेभ्यस्त्रयो देवा विजज्ञिरे ।<br>
एका मूर्तिस्त्रयो देवा ब्रह्मविष्णुमहेश्वराः ॥</p>
<p>इति । अणिमेत्यादिभावनिर्देशो धर्मधर्म्यभेदात् ।<br>
ब्रह्मशङ्करापेक्षयाऽप्यादौ विष्णुरूपेणैव महानाविर्भवतीति<br>
विष्णुरेवेत्यर्धेनोक्तम् । एकमेव महत्तत्त्वमंशतो<br>
रजस्तमःसम्भेदेन परिणतं सद् व्यष्टिजीवानामुपाधिरधर्मादियुक्तं<br>
क्षुद्रमपि भवति । महदुपरागाद्विपरीतमिति साङ्ख्यसूत्रात् ।<br>
महत्तत्त्वस्य प्राधान्येनासाधारण्येन चाध्यवसायो वृत्तिः ।<br>
महदहङ्कारमनस्त्रितयात्मकस्यान्तःकरणस्य महत्तत्त्वं बीजावस्थेति ।<br>
अत्र प्रकृतेर्महान् महतोऽहङ्कार इत्यादिसृष्टिक्रमे शास्त्रमेव प्रमाणम् ।<br>
अनुमानेन सामान्यतः कार्याणां सकारणकत्वमात्रसिद्धेः न तु सृष्टौ<br>
भूतादिक्रमो वाऽन्तःकरणादिक्रमो वेत्येकतरवधारकमनुमानं सम्भवति ।<br>
स्पष्टलिङ्गाभावात् । श्रुतिस्मृत्यनुगृहीतं यथाकथञ्चिल्लिङ्गं तु<br>
महदादिक्रमेऽस्तीति भाष्येऽस्माभिः प्रदर्शितम् । महत्तत्त्वं निरूपितम् ।<br>
अहङ्कारो निरूप्यते । महत्तत्त्वादहङ्कार उत्पद्यते । अङ्कुरात् शाखावत् ।<br>
तस्य चाभिमानवृत्तिकत्वादहङ्कारसञ्ज्ञा । कुम्भकारसञ्ज्ञावत् ।<br>
तदेव लक्षणम् । तस्य च पर्यायाः कौर्मे प्रोक्ताः ।<br>
अहङ्कारोऽभिमानञ्च कर्ता मन्ता च संस्मृतः ।<br>
आत्मा च प्रकुलो जीवो यतः सर्वाः प्रवृत्तयः ॥</p>
<p>इति । स चाहङ्कारस्त्रिविधतया त्रिविधकार्यहेतुः । तदुक्तं कौर्मे ।<br>
वैकारिकस्तैजसश्च भूतादिश्चैव तामसः ।<br>
त्रिविधोऽयमहङ्कारो महतः सम्बभूव ह ॥</p>
<p>तैजसादिन्द्रियाणि स्युर्देवा वैकारिकाद्दश ।<br>
एकादशं मनश्चात्र स्वगुणेनोभयात्मकम् ॥</p>
<p>भूततन्मात्रसर्गस्तु भूतादेरभवन् प्रजाः ।<br>
इति । वैकारिकः सात्त्विकः । तैजसो राजसः । स्वगुणेनिन्द्रियवृत्तिषु<br>
साहाय्यरूपेणोत्कर्षेण । उभयात्मकं ज्ञानकर्मोभयेन्द्रियात्मकम् ।<br>
अन्यत्रमना अभूवं नाऽश्रौषमित्यादिश्रुत्या मनसो<br>
ज्ञानकर्मोभयेन्द्रियसहकारित्वसिद्धेरिति । एकादशेन्द्रियदेवाश्च ।<br>
दिग्वातार्कप्रचेतोश्विवह्नीन्द्रोपेन्द्रमित्रकाः ।<br>
चन्द्रश्च<br>
इति । अहङ्कारो निरूपितः । इन्द्रियादीनि निरूप्यन्ते । अहङ्कारादादौ मन<br>
उत्पद्यते ।<br>
शब्दरागाच्छ्रोत्रमस्य जायते भावितात्मनः ।<br>
रूपरागात् तथा चक्षुर्घ्राणं गन्धजिघृक्षया ॥</p>
<p>इत्यादिना मोक्षधर्मादाविन्द्रियादीनां मनोवृत्तिरागादिकार्यत्वश्रवणात् ।<br>
ततश्चाहङ्कारात् सङ्कल्पपूर्वकं दशेन्द्रियाणि पञ्चतन्मात्रानि<br>
चोत्पद्यन्ते । इन्द्रियतन्मात्रयोश्च कार्यकारणभावस्याभावात् क्रमनियमो<br>
नास्ति । तत्रेन्द्रियेषु नास्त्यवान्तरकार्यकारणभावः प्रमाणाभावात् ।<br>
तन्मात्रेषु त्वस्ति । स यथा । शब्दतन्मात्राद्वक्ष्यमाणक्रमेण<br>
स्पर्शतन्मात्रं शब्दस्पर्शोभयगुणकमेवं क्रमेणैकैकगुणवृद्ध्या<br>
परतन्मात्रत्रयं पूर्वपूर्वतन्मात्रेभ्य उत्पद्यते पातञ्जलभाष्ये<br>
तन्मात्रेषु क्रमेणैकैकगुणवृद्धिवचनात् । ततश्च पञ्चतन्मात्रेभ्यः<br>
पञ्चभूतानि जायन्ते । तत्राहङ्कारात् पञ्चतन्मात्राणां तद्द्वारा भूतानां<br>
चोत्पत्तौ क्रमः कूर्मविष्ण्वादिपुराणेषूक्तः । यथा कूर्मे ।<br>
भूतादिस्तु विकुर्वाणः शब्दमात्रं ससर्ज ह ।<br>
आकाशं सुषिरं तस्मादुत्पन्नं शब्दलक्षणम् ॥</p>
<p>आकाशस्तु विकुर्वाणः स्पर्शमात्रं ससर्ज ह ।<br>
वायुरुत्पद्यते तस्मात् तस्य स्पर्शो गुणो मतः ॥</p>
<p>इत्यादिक्रमेणेति । नन्वेवमाकाशादिभूतचतुष्टयस्यापि<br>
तत्त्वान्तरारम्भकत्वेन प्रकृतित्वापत्त्या<br>
केवलविकृतित्वसिद्धान्तक्षतिरिति चेन्न । आकाशादीनां<br>
स्पर्शादितन्मात्रेष्वहङ्कारोपष्टम्भमात्रेण कारणत्वस्य<br>
पुराणेषूक्तत्वादिति । तदेवं त्रयोविंशतितत्त्वानामुत्पत्तिरुक्ता । तत्र<br>
पञ्चभूतानि वर्जयित्वाऽहङ्कारं च बुद्धौ प्रवेश्य सप्तदशकं<br>
लिङ्गशरीरसञ्ज्ञं भवति वह्नेरिन्धनवदात्मनोऽभिव्यक्तिस्थानत्वात् ।<br>
तच्च सर्वपुरुषाणां सर्गादावुत्पद्य प्राकृतप्रलयपर्यन्तं तिष्ठति ।<br>
तेनैव चेहलोकपरलोकयोः संसरणं जीवानां भवति । प्राणश्च<br>
बुद्धेरेव वृत्तिभेद इत्यतो न लिङ्गशरीरात् पृथङ् निर्दिश्यते । तस्य<br>
लिङ्गशरीरस्य सूक्ष्माणि पञ्चभूतान्याश्रयश्चित्रादिवदाश्रयं<br>
विना परमसूक्ष्मस्य लोकान्तरगमनासम्भवात् । इदं च<br>
लिङ्गशरीरमादौ स्वयम्भुव उपाधिभूतमेकमेव जायते । तस्यैव<br>
विराडाख्यवक्ष्यमाणस्थूलशरीरवत् । ततश्च व्यष्टिजीवानामुपाधिभूतानि<br>
व्यष्टिलिङ्गशरीराणि तदंशभूतानि ततो विभज्यन्ते । पितुर्लिङ्गशरीरात्<br>
पुत्रलिङ्गशरीरवत् । तदुक्तं सूत्रकारेण । व्यक्तिभेदः कर्मविशेषादिति ।<br>
मनुनाऽप्युक्तम् ।<br>
तेषां त्ववयवान् सूक्ष्मान्  षण्णामप्यमितौजसाम् ।<br>
सन्निवेश्यात्ममात्रासु सर्वभूतानि निर्ममे ॥</p>
<p>इति । षण्णामिति षडिन्द्रियं समस्तलिङ्गशरीरोपलक्षकम् ।<br>
तथा च स्वयम्भूः स्वलिङ्गशरीरावयवान् सूक्ष्मान् अल्पान्<br>
आत्ममात्रासु स्वांशचेतनेषु संयोज्य सर्वप्राणिनः ससर्जेत्यर्थः ।<br>
लिङ्गशरीरं निरूपितम् । स्थूलशरीरोत्पत्तिरुच्यते ।<br>
दशगुणितमहत्तत्त्वमध्येऽहङ्कारोऽहङ्कारस्यापि दशगुणितस्य मध्ये<br>
व्योम व्योम्नोऽपि दशगुणितस्य मध्ये वायुर्वायोरपि दशगुणितस्य मध्ये<br>
तेजः तेजसोऽपि दशगुणितस्य मध्ये जलं जलस्यापि दशगुणितस्य<br>
मध्ये पृथिवी समुत्पद्यते । सैव स्थूलशरीरस्य बीजम् । तदेव च<br>
पृथिवीरूपं बीजमण्डरूपेण परिणमते । तस्यापि दशगुणितस्याण्डरूपस्य<br>
पृथिव्यावरणस्य मध्ये चतुर्दशभुवनात्मकं स्वयम्भुवं स्थूलशरीरं<br>
तत्सङ्कल्पादेवोत्पद्यते । तेनैव शरीरेण स्वयम्भूर्नारायण इत्युच्यते ।<br>
तदुक्तं मनुना स्वयम्भुवं प्रकृत्य ।<br>
सोऽभिध्याय शरीरात् स्वात् सिसृक्षुर्विविधाः प्रजाः ।<br>
अप एव ससर्जादौ तासु बीजमवासृजत् ॥</p>
<p>तदण्डमभवद्धैमं सहस्रांशुसमप्रभम् ।<br>
तस्मिन् जज्ञे स्वयं ब्रह्मा सर्वलोकपितामहः ॥</p>
<p>स वै शरीरी प्रथमः स वै पुरुष उच्यते ।<br>
आदिकर्ता स भूतानां ब्रह्माग्रे समवर्तत ॥</p>
<p>आपे नारा इति प्रोक्ता आपो वै नरसूनवः ।<br>
ता यदस्यायनं पूर्वं तेन नारायणः स्मृतः ॥</p>
<p>इत्यादिनेति । तत एव चादिपुरुषात् व्यष्टिपुरुषाणां विभागादन्ते च<br>
तत्रैव लयात् स एव चैक आत्मेति श्रुतिस्मृत्योर्व्यवह्रियते । अतो न<br>
व्यवहारपरतया नारायण एव सर्वभूतानामात्मेति श्रुतिस्मृतिविरोध इति ।<br>
ततश्च स नारायणो विराट् शरीरी स्वनाभिकमलकर्णिकास्थानीयस्य<br>
सुमेरोरुपरि चतुर्मुखाख्यस्वयम्भुवं सृष्ट्वा तद्द्वाराऽन्यानपि<br>
व्यष्टिशरीरिणः स्थावरान्तान् ससर्ज । तथा च स्मर्यते ।<br>
तच्छरीरसमुत्पन्नैः कार्यैस्तैः करणैः सह ।<br>
क्षेत्रज्ञाः समजायन्त गात्रेभ्यस्तस्य धीमतः ॥</p>
<p>इति । यत्तु शेषशायिनो नारायणस्य<br>
नाभिकमलश्रोत्रचक्षुरादिभ्यश्चतुर्मुखस्याविर्भावः<br>
श्रूयते तद्दैनन्दिनसर्गेष्वेव कल्पभेदेन मन्तव्यम् ।<br>
दैनन्दिनप्रलयेष्वेव हि नारायणशरीरे प्रविश्यैकीभूय सुप्तानां<br>
देवानां चतुर्मुखादिक्रमेणाविर्भावः शेषशायिनः सकाशाद्घटते न<br>
त्वादिसर्गेषु । दैनन्दिनप्रलय एव लीलाविग्रहेण शयनादिति । तदेवं<br>
सङ्क्षेपतश्चतुर्विंशतितत्त्वानि तेषां सृष्टिरूपं प्रयोजनं चोक्तम् ।<br>
तत्र यद्यस्माज्जायते तस्य तदापूरणेनैव स्थितिः ततस्तस्य संहारोऽपि<br>
तत्रैव भवति ।<br>
यद्यस्माज्जायते तत्त्वं तत्तत्र प्रविलीयते ।<br>
लीयन्ते प्रतिलोमानि जायन्ते चोत्तरोत्तरम् ॥</p>
<p>इति भारतादिभ्य इति । एते च सृष्टिस्थितिसंहाररूपाः स्थूला एव<br>
परिणामाश्चतुर्विंशतितत्त्वानां कूटस्थपुरुषविवेकाय प्रदर्शिताः ।<br>
सूक्ष्मा अप्यन्ये प्रतिक्षणपरिणामा एतेषां स्मर्यन्ते । तथा ।<br>
नित्यदा ह्यङ्गभूतानि भवन्ति न भवन्ति च ।<br>
कालेनालक्ष्यवेगेन सूक्ष्मत्वात्तन्न दृश्यते ॥</p>
<p>इति । अतश्च सर्वं जडवस्तु परमार्थतः सर्वदैवासदुच्यते ।<br>
ततश्च तस्माद्विरज्यात्मैव परमार्थसत्यो दुःखभीरुभिर्द्रष्टव्यः ।<br>
तदुक्तमनुगीतायाम् ।<br>
अव्यक्तबीजप्रभवो बुधिस्कन्धमयो महान् ।<br>
महाहङ्कारविटप इन्द्रियाङ्कुरकोटरः ॥</p>
<p>महाभूतप्रशाखश्च विशेषप्रतिशाखवान् ।<br>
सदापर्णः सदापुष्पः शुभाशुभफलोदयः ॥</p>
<p>आजीवः सर्वभूतानां ब्रह्मवृत्तः सनातनः ।<br>
एतज्ज्ञात्वा च तत्त्वेन ज्ञानेन परमासिना ॥</p>
<p>छित्त्वा चाक्षरतां प्राप्य जहाति मृत्युजन्मनी ।</p>
<p>इति श्रीविज्ञानभिक्षुविरचिते साङ्ख्यसारे विवेकप्रतियोगिनां<br>
प्रकृत्यादीनां स्वरूपपरिच्छेदः ॥ *॥</p>
<p>इति साङ्ख्यसारस्य पूर्वभागः ॥</p>
<hr>
<p>अथोत्तरभागः ॥</p>
<p>प्रथमः परिच्छेदः ॥</p>
<p>अथ शिष्यैः सुखेनैव ग्रहीतुं पद्यमालया ।<br>
विवेकस्यानुयोग्यात्मा पुरुषाख्यो निरूप्यते ॥ १॥</p>
<p>तत्र सामान्यतः सिद्धो जानेऽहमिति धीबलात् ।<br>
द्रष्टाऽतो नित्यविभ्वादिधर्मैरेव स साध्यते ॥ २॥</p>
<p>भोक्ता नित्यस्तदर्थत्वात् तत्कर्मोत्पादितत्वतः ।<br>
महदादिविकाराणां सर्वेषामविशेषतः ॥ ३॥</p>
<p>अपि चादृष्टसंस्काराधारत्वाद्बीजरूपतः ।<br>
धीरनादिरतोऽस्याश्च सिद्धा भोक्तुरनादिता ॥ ४॥</p>
<p>स्वस्वामिभावानादित्वमृते भोक्तृव्यवस्थितेः ।<br>
स्वभक्तवृत्तिसंस्कारवत्त्वं स्वत्वं तु बुद्धिषु ॥ ५॥</p>
<p>स्वाम्यं स्वनिष्ठसंस्कारहेतुवृत्तेश्च भोक्तरि ।<br>
अतश्च घटते स्वत्वनाशे कैवल्यमात्मनः ॥ ६॥</p>
<p>भोक्तुश्चानादिभावस्य विनाशे हेत्वसम्भवात् ।<br>
न नाशो भोक्तुरस्तीति भोक्ता नित्यो हि सिध्यति ॥ ७॥</p>
<p>जन्यो ज्ञानप्रकाशोऽस्य नित्यत्वे तु न युज्यते ।<br>
न ह्यप्रकाशे कुत्रापि प्रकाशोत्पत्तिरीक्ष्यते ॥ ८॥</p>
<p>कार्ये प्रकाशाख्यगुणेऽवयवानां हि तद्गुणः ।<br>
कारणं तेन नानित्यः प्रकाशो नित्यवस्तुनि ॥ ९॥</p>
<p>प्रकाशाश्रयसंयोगात् प्रकाशभूम इन्धने ।<br>
आदर्शे चावृतेर्भङ्गात् प्रकाशोत्पत्तिविभ्रमः ॥ १०॥</p>
<p>तस्मान्नित्यात्मनो ज्ञानं नित्यं वाच्यं तथा सति ।<br>
लाघवाज्ज्ञानमेवात्मा निराधारः प्रकल्प्यते ॥ ११॥</p>
<p>अनाश्रिततया द्रव्यं संयोगादेश्च तन्मतम् ।<br>
अतो ज्ञानेऽहमित्यादिबुद्धिरप्युपपद्यते ॥ १२॥</p>
<p>पिण्डेऽहन्धीर्हि मूढानां ध्रुवैवानादिदोषतः ।<br>
संयोगात्तत्र पिण्डे तु ज्ञानवत्त्वमतिः प्रमा ॥ १३॥</p>
<p>सन्तु वाऽऽधेयताऽल्पत्वजन्मनाशादिबुद्धयः ।<br>
श्रोत्रस्य नभसीवार्थज्ञानस्य ज्ञानमात्रके ॥ १४॥</p>
<p>तस्माल्लाघवतर्केण बाधकाभावतस्तथा ।<br>
श्रुत्यादिभिश्च नित्यात्मा चिद्रूपेणैव सिध्यति ॥ १५॥</p>
<p>तज्ज्ञानं विभु नित्यत्वाद्देहव्यापितयाऽपि च ।<br>
मध्यत्वे नाशिता हि स्यादणुत्वे वाऽल्पदेशता ॥ १६॥</p>
<p>विभुत्वेऽपि स्वधीवृत्तेरेव साक्षान्निरीक्षणात् ।<br>
न सर्वत्र सदा सर्वभानं ज्ञाने प्रसज्यते ॥ १७॥</p>
<p>अर्थभानं चितावर्थप्रतिबिम्बो मतो बुधैः ।<br>
वृत्तेरेव चित्तौ साक्षात्प्रतिबिम्बनयोग्यता ॥ १८॥</p>
<p>अतोऽसङ्गेऽपि कूटस्थचैतन्ये विभुनि ध्रुवे ।<br>
वृत्तिद्वारकमेवान्यभानं फलबलान् मतम् ॥ १९॥</p>
<p>अन्वयव्यतिरेकाभ्यां वृत्तिजन्यतयाऽखिलः ।<br>
वृत्यैकाधिकरण्येन कामादिर्धीषु नात्मसु ॥ २०॥</p>
<p>अतोऽन्तःस्वविकाराणां स्वस्वबुद्धिष्ववस्थितेः ।<br>
कूटास्थ एव सर्वोऽपि चिदाकाशगणः समः ॥ २१॥</p>
<p>नित्यशुद्धो नित्यबुद्धो नित्यमुक्तो निरञ्जनः ।<br>
स्वप्रकाशो निराधारः प्रदीपः सर्ववस्तुषु ॥ २२॥</p>
<p>नन्वेवमेकतैवास्तु लाघवादात्मनां स्ववत् ।<br>
धीष्वेव सुखदुःखादिवैधर्म्यादिति चेन्न तत् ॥ २३॥</p>
<p>भोगाभोगादिवैधर्म्येणैकरूपेऽपि चिद्गणे ।<br>
श्रुतिस्मृतिभ्यामुक्तेन भेदसिद्धेः परस्परम् ॥ २४॥</p>
<p>सुखादिप्रतिबिम्भात्मा भोगोऽप्यस्य न वस्तुतः ।<br>
तथाऽप्यस्य चितौ भावाभावौ स्यातां हि भेदकौ ॥ २५॥</p>
<p>औपाधिकौ यथा श्यामरागौ स्फटिकभेदकौ ।<br>
स्वदृष्टान्तश्च विषमो वैधर्म्यासिद्धितोऽम्बरे ॥ २६॥</p>
<p>इति श्रीविज्ञानभिक्षुविरचिते साङ्ख्यसारे पुरुषस्वरूपपरिच्छेदः ॥ *॥</p>
<hr>
<p>अथ द्वितीयः परिच्छेदः ॥</p>
<p>अथात्मानात्मवैधर्म्ये गुणदोषात्मके तयोः ।<br>
वक्ष्ये विस्तारतो येन विवेकोऽतिस्फुटो भवेत् ॥ १॥</p>
<p>सामान्यात्मघनाकाशे सान्निध्येरितशक्तिभिः ।<br>
जायते लीयते भूत्वा भूयोऽयं जगदम्बुदः ॥ २॥</p>
<p>त्रिगुणात्मकशक्तीनां परिणामैरतश्चितिः ।<br>
आधारविधया विश्वोपादानमविकारतः ॥ ३॥</p>
<p>यथाऽऽधरतया तोयं धरोपादानमिष्यते ।<br>
स्वस्थपार्थिवतन्मात्रद्वारेणैवं चितिर्मता ॥ ४॥</p>
<p>अतो जगदुपादानमपि ब्रह्माविकारतः ।<br>
कूटस्थनित्यपर्यायपरमार्थसदुच्यते ॥ ५॥</p>
<p>स्वार्थत्वात् स्वानुभूत्या च सिद्धत्वात् परमार्थसत् ।<br>
स्वतः स्थित्या स्वतः सिद्ध्या लोकैः सन्निति हीर्यते ॥ ६॥</p>
<p>प्रतिक्षणविकारेण तैस्तै रूपैरपायतः ।<br>
प्रकृत्यादिरसत् सर्वो जडार्थोऽब्धौ तरङ्गवत् ॥ ७॥</p>
<p>यत्तु कालान्तरेणापि नान्यसञ्ज्ञामुपैति वै ।<br>
परिणामादिसम्भूतां तद्वस्त्वित्यादिकस्मृतेः ॥ ८॥</p>
<p>परार्थाधीनसत्त्वाच्च परदृष्ट्या च सिद्धितः ।<br>
परतः सन्नसन्नेव तत्परापेक्षया मतः ॥ ९॥</p>
<p>सतोऽस्तित्वं तु नासत्ता नास्तित्वे सत्यता कुतः ।<br>
इति गारुडतश्चैवं सदसत्त्वव्यवस्थितेः ॥ १०॥</p>
<p>अतो न सन्नासदिदं जगत् सदसदात्मकम् ।<br>
असद्विषयकत्वाच्च तस्य धीस्तात्त्विको भ्रमः ॥ ११॥</p>
<p>जगद्वृक्षस्य चैतन्यं सारोऽसारस्तथेतरत् ।<br>
प्रपञ्चस्य स्थिरांशो हि चितिरेवाविकारतः ॥ १२॥</p>
<p>तदन्यदखिलं तुच्छमसारत्वादुदीर्यते ।<br>
तथाऽनृतमसच्चापि तदपेक्षास्थिरत्वतः ॥ १३॥</p>
<p>एवंविधैवात्मसत्ता अन्यासत्ता च दर्शिता ।<br>
वासिष्ठादौ विस्तरतो यथा लेशात्तदुच्यते ॥ १४॥</p>
<p>स्वप्नो जाग्रत्यसद्रूपः स्वप्ने जाग्रदसद्वपुः ।<br>
मृतिर्जन्मन्यसद्रूपा मृतौ जन्माप्यसन्मयम् ॥ १५॥</p>
<p>जगन्मयी भ्रान्तिरिति न कदापि न विद्यते ।<br>
विद्यते न कदाचिच्च जलबुद्बुदवत् स्थितम् ॥ १६॥</p>
<p>आत्मैवास्ति परं सत्यं नान्याः संसारदृष्टयः ।<br>
शुक्तिकारजतं यद्वद्यथा मरुमरीचिका ॥ १७॥</p>
<p>अस्ति सर्वगतं शान्तं परमात्मघनं शुचि ।<br>
अचिन्त्यचिन्मात्रवपुः परमाकाशमाततम् ॥ १८॥</p>
<p>तत्सर्वगं सर्वशक्ति सर्वं सर्वात्मकं स्वयम् ।<br>
यत्र यत्र यथोदेति यथाऽऽस्ते तत्र तत्र वै ॥ १९॥</p>
<p>आविर्भावतिरोभावमयास्त्रिभुवनोर्मयः ।<br>
स्फुरन्त्यतितते यस्मिन् मराविव मरीचयः ॥ २०॥</p>
<p>असतेव सती तोयनद्येव लहरी चला ।<br>
मनसेवेन्द्रजालश्रीर्जागती प्रवितन्यते ॥ २१॥</p>
<p>ब्रह्मणा तन्यते विश्वं मनसैव स्वयम्भुवा ।<br>
मनोमयमतो विश्वं यन्नाम परिदृश्यते ॥ २२॥</p>
<p>यो ह्यशुद्धमतिर्मूढो रूढो न वितते पदे ।<br>
वज्रसारमिदं तस्य जगदस्त्यसदेव सत् ॥ २३॥</p>
<p>अव्युत्पन्नस्य कनके कानके कटके यथा ।<br>
कटकज्ञप्तिरेवास्ति न मनागपि हेमधीः ॥ २४॥</p>
<p>तथाऽज्ञस्य पुरागारनगनागेन्द्रभासुरा ।<br>
इयं दृश्यदृगेवास्ति न त्वन्या परमार्थदृक् ॥ २५॥</p>
<p>इत्यादिवाक्यैर्वासिष्ठे नात्यन्तासत्यतोदिता ।<br>
जगतोऽपरवाक्यैर्हि सत्कार्यं प्राकृतं मतम् ॥ २६॥</p>
<p>नामरूपविनिर्मुक्तं यस्मिन् सन्तिष्ठते जगत् ।<br>
तमाहुं प्रकृतिं केचिन् मायामेकेऽपरे त्वणून् ॥ २७॥</p>
<p>सुषुप्तावस्थया चक्रपद्मरेखाशिलोदरे ।<br>
यथा स्थिता चितेरन्तस्तथेयं जगदावली ॥ २८॥</p>
<p>प्रकृतिव्रततिर्व्योम्नि जाता ब्रह्माण्डसत्फला ।<br>
इत्यादिवाक्यैः साङ्ख्यीयसत्कार्याद्युपवर्णनात् ॥ २९॥</p>
<p>इति श्रीविज्ञानभिक्षुविरचिते साङ्ख्यसारे आत्मानात्मनोः<br>
सत्यत्वासत्यत्ववैधर्म्यपरिच्छेदः ॥ *॥</p>
<hr>
<p>अथ तृतीयः परिच्छेदः ॥</p>
<p>तदेवात्मनः सत्ता दर्शिताऽन्यविलक्षणा ।<br>
अथ चिद्रूपतां वक्ष्ये बुद्धिवृत्तिविलक्षणाम् ॥ १॥</p>
<p>अनुभूतिश्चितिर्बोधो वेदनं चोच्यते पुमान् ।<br>
वेद्यं जडं तमोऽज्ञानं प्रधानादिकमुच्यते ॥ २॥</p>
<p>वेदनं वेद्यसम्बन्धादेव वेत्त्रभिधीयते ।<br>
यथा प्रकाश्यसम्बन्धात् प्रकाशोऽपि प्रकाशकः ॥ ३॥</p>
<p>यथा वाऽर्थोपरागेण भानमर्थस्य भासकम् ।<br>
एवं वेद्योपरक्तस्यास्वांशस्याधारतांऽशिनि ॥ ४॥</p>
<p>असङ्गायां चितौ वेद्योपरागोऽयं न धीष्विव ।<br>
किन्तु साक्षाद्द्वारतो वा चिति तत्प्रतिबिम्बनम् ॥ ५॥</p>
<p>बाह्यं वृत्त्याख्यकरणाभावादनुपरागतः ।<br>
चितिर्नैवेक्षते चेत्यं विभुत्वेऽपि च सर्वतः ॥ ६॥</p>
<p>तथा चिदपि वृत्त्याख्यकरणाभावतोऽर्थवत् ।<br>
स्वगोचरां वृत्तिमृते तिष्ठत्यज्ञातसत्तया ॥ ७॥</p>
<p>तदेवं चिन्निराकारा प्रकाशाकाशरूपिणी ।<br>
तिष्ठत्यव्यक्तरूपा च मोक्षादौ वृत्त्यभावतः ॥ ८॥</p>
<p>बुद्धिवृत्तिस्तु साकारा परिच्छिन्ना च दीपवत् ।<br>
व्यक्ता च सर्वदा तद्वदसङ्ख्या क्षणभङ्गुरा ॥ ९॥</p>
<p>जडा च परदृश्यत्वाद्घटदीपादिवन् मता ।<br>
वृत्तेः प्रकाशता त्वर्थाकारत्वादक्षतैव हि ॥ १०॥</p>
<p>यथाऽस्याकारतार्हत्वादादर्शस्तत्प्रकाशकः ।<br>
सर्वाकारत्वयोग्यत्वात् सैवं सर्वप्रकाशिका ॥ ११॥</p>
<p>न पुनर्वृत्तिद्रष्टृत्वं चितस्तद्भिन्नद्रष्टृता ।<br>
वृत्तेर्यतो गौरवं स्याद्द्वयोर्ज्ञातृत्वकल्पने ॥ १२॥</p>
<p>बुद्ध्यारूढं त्वन्यवस्तु तद्द्वारा प्रतिबिम्बितम् ।<br>
पश्यत्यनुभवो नान्यो द्रष्टा बुद्ध्यादिकोऽखिलः ॥ १३॥</p>
<p>इत्येवं बुद्धिवृत्तिभ्यो वैलक्षण्यं चितीरितम् ।<br>
चिदचित्त्वाख्यवैधर्म्यं देहादिभ्यः स्फुटन्त्विदम् ॥ १४॥</p>
<p>अन्योन्यप्रतिबिम्बेन सारूप्याद्वृतिबोधयोः ।<br>
बोधव्यवहृतिर्वृत्तौ लोहेऽग्निव्यवहारवत् ॥ १५॥</p>
<p>नैवाल्पबुद्ध्याशक्योऽयं विवेको वृत्तिबोधयोः ।<br>
तार्किका यत्र सम्मूढाः साङ्ख्यानां श्रेष्ठता यतः ॥ १६॥</p>
<p>विज्ञानवादिनो बौद्धा वृत्तिबोधाविवेकतः ।<br>
ज्ञातात्मत्वश्रुतौ मूढा मेनिरे क्षणिकां चितिम् ॥ १७॥</p>
<p>सत्त्वपुंसो विवेकोऽयं वृत्तितद्बोधरूपयोः ।<br>
नाशक्यः सुधियां यद्वद्धंसानां क्षीरनीरयोः ॥ १८॥</p>
<p>एतदन्तश्च संसारो मोक्षास्तत्रैव संस्थितः ।<br>
यद्वृत्तिभ्यो विवेकेन तद्बोधस्यावधारणम् ॥ १९॥</p>
<p>सर्वोऽप्यनुभवं वेद न कश्चिदपि वेदताम् ।<br>
विवेकमात्रमस्मिन् हि भासमानेऽप्यपेक्षते ॥ २०॥</p>
<p>आत्मा विवेक्तुं बाह्यार्थे न शक्यो वृतिमिश्रणात् ।<br>
अतो वृत्तौ विवेक्तव्यो वृत्तिबोधतयैव सः ॥ २१॥</p>
<p>यथा बुद्ध्या विवेकार्हो नाग्निरङ्गारमिश्रणात् ।<br>
सोऽङ्गारे तु विवेकार्हो काष्ठदग्धृतया स्फुटम् ॥ २२॥</p>
<p>अतएव श्रुतौ स्वप्ने दृश्यवृत्तिविवेकतः ।<br>
स्वयञ्ज्योतिःस्वरूपेण तस्या द्रष्टा प्रदर्शितः ॥ २३॥</p>
<p>साक्षात् प्रकाशो यो यस्य स तद्भिन्नो मतो बुधैः ।<br>
घटादिभ्यो यथाऽऽलोक आलोकाच्चापि वृत्तयः ॥ २४॥</p>
<p>वृत्तेः साक्षात् प्रकाशत्वादतोऽनुभवरूपकः ।<br>
वृत्तिभ्यो भिन्न आत्मेति शीघ्रो मार्गः स्वदर्शने ॥ २५॥</p>
<p>एवमादिप्रकारेण बुद्धिसत्त्वप्रकाशतः ।<br>
विलक्षणतया सिद्धश्चित्प्रकाशोऽस्य भासकः ॥ २६॥</p>
<p>स्वप्नदेहादिदृष्टान्तैस्तस्माच्छ्रुत्यादिदर्शितैः ।<br>
जाग्रद्देहेन्द्रियार्थेभ्यश्चितिर्भिन्नतया मता ॥ २७॥</p>
<p>स्वप्ने देहादिकं सर्वं चिद्भिन्नं चिति भासते ।<br>
जाग्रत्येवं विशेषस्तु यद्बाह्यमपि भासते ॥ २८॥</p>
<p>स्वप्ने मनोमयत्वाच्च साक्षाच्चिद्विषयोऽखिलम् ।<br>
करणद्वारतो बाह्यं चितो जाग्रति गोचरः ॥ २९॥</p>
<p>सर्वं देहादिकं स्वप्नजाग्रतोरेकरूपतः ।<br>
भाति चिद्व्योम्नि नात्रार्थबाह्यान्तर्भेदतो भिदा ॥ ३०॥</p>
<p>चिद्व्योम्नि वासनातो धीः प्रमाणाद्वाऽर्थरूपिणी ।<br>
ततश्चितोऽर्थभानं यत् तत् समं स्वप्नजाग्रतोः ॥ ३१॥</p>
<p>तदिदं स्वानुभूत्यैव प्रोच्यते न परोक्षतः ।<br>
स्वप्नदृष्टान्तसदृशो नोपायोऽस्त्यात्मदर्शने ॥ ३२॥</p>
<p>सुषुप्तौ हि यथा स्वप्ने स्वात्मन्येवेक्षतेऽखिलम् ।<br>
आत्मानं चैकदेशस्थं मन्यते जागरे तथा ॥ ३३॥</p>
<p>सुषुप्तिरात्मनस्तत्त्वं स्वरूपावस्थितेस्तदा ।<br>
जाग्रत्स्वप्नौ मायिकौ तु मृषासारूप्यतो धिया ॥ ३४॥</p>
<p>बुद्धेः सुषुप्तिस्तमसाऽऽवरणं तद्विलक्षणा ।<br>
चितेः सुषुप्तिर्वृत्त्याख्यदृश्यावरणशून्यता ॥ ३५॥</p>
<p>पूर्णः कूटस्थनित्यश्च स्वस्वधीमात्रवृत्तिदृक् ।<br>
वृत्त्याख्यदृश्यविरहात् सर्वदा नेक्षते पुमान् ॥ ३६॥</p>
<p>वृत्तिदेशे यथा बोधस्तथा सर्वत्र सर्वदा ।<br>
वृथैव तप्यते मूढैर्व्ययनाशादिनाऽऽत्मनः ॥ ३७॥</p>
<p>दुःखभोगमहारोगनिदानं देहगेहिनी ।<br>
बुद्धिर्न त्यज्यते मूढैर्महानिद्रासुखं यतः ॥ ३८॥</p>
<p>अनादिबुद्धिगार्हस्थ्यं विवेकस्त्यज्यते न चेत् ।<br>
न मोक्षो बाह्यसन्न्यासादिहामुत्रासुखं परम् ॥ ३९॥</p>
<p>समचिन्मात्ररूपेषु स्वपरात्मसु सर्वदा ।<br>
बुद्धिमात्रविवेकेन स्वपरादिभिदा मृषा ॥ ४०॥</p>
<p>चिन्मात्रे निर्गुणे स्वामिन्यारोप्यैवात्मकर्तृताम् ।<br>
स्वाम्यवज्ञापराधेन वध्यते धीः स्वकर्मभिः ॥ ४१॥</p>
<p>साध्वी तु धीः पतिं दृष्ट्वा याथातथ्येन तत्परा ।<br>
इहानन्दमयी चान्ते पतिदेहे लयं व्रजेत् ॥ ४२॥</p>
<p>नाहं कर्ता सुखी दुःखी चिन्मात्राकाशरूपकः ।<br>
एवं नाथं चिन्तयन्ती न पत्युर्दुःखभोगदा ॥ ४३॥</p>
<p>इति श्रीविज्ञानभिक्षुविरचिते साङ्ख्यसारे<br>
आत्मानात्मनोश्चिदचित्त्ववैधर्म्यपरिच्छेदः ॥ *॥</p>
<hr>
<p>अथ चतुर्थः परिच्छेदः ॥</p>
<p>इत्येवमात्मनः प्रोक्तो बुद्ध्यादिभ्यो विलक्षणः ।<br>
चित्प्रकाशोऽधुनाऽऽनन्दरूपता वक्ष्यते तथा ॥ १॥</p>
<p>दुःखं कामसुखापेक्षा सुखं दुःखसुखात्ययः ।<br>
इति स्मृतेः सुखात्मत्वं नित्यनिर्दुःखताऽऽत्मनः ॥ २॥</p>
<p>परिभाषाबलाद्रूढिबाधः सर्वत्र सम्मतः ।<br>
अन्यथा परिभाषेयं मोक्षशास्त्रे भवेद्वृथा ॥ ३॥</p>
<p>यद्वा परोक्षवादेन परमप्रियताप्तये ।<br>
रूपिका सुखगीः पुंसि विभुत्वाप्त्यै स्वशब्दवत् ॥ ४॥</p>
<p>नानन्दं न निरानन्दमित्यादिश्रुतिभिः स्फुटम् ।<br>
आत्मन्यानन्दरूपत्वनिषेधाद्युक्तिसंयुतात् ॥ ५॥</p>
<p>उपासाद्यर्थशून्यत्वान्नेति नेति श्रुतेस्तथा ।<br>
निषेधवाक्यं बलवद्विधिवाक्यादिति स्थितिः ॥ ६॥</p>
<p>निर्निरानन्दमिति च स्वोपाध्यानन्दभोक्तृताम् ।<br>
स्वामित्वरूपिणीं वक्ति न निर्धन इतीव हि ॥ ७॥</p>
<p>प्रेयोऽन्यस्माच्च सर्वस्मादिति श्रुत्या सुखादपि ।<br>
उक्त आत्मा प्रियस्तस्य सुखत्वोक्तिश्च नोचिता ॥ ८॥</p>
<p>आनन्दाद्याः प्रधानस्य इति वेदान्तसूत्रतः ।<br>
वेदान्तेऽपि न सिद्धान्त आत्मनः सुखरूपता ॥ ९॥</p>
<p>विस्ताराद्ब्रह्ममीमांसाभाष्येऽस्माभिः परीक्षितम् ।<br>
चितेरसुखरूपत्वं प्रेमा व्याख्यायतेऽधुना ॥ १०॥</p>
<p>मा न भूवमहं शश्वद्भूयासमिति रूपकः ।<br>
निर्निमित्तोऽनुरागो यः स प्रेमा परमश्चिति ॥ ११॥</p>
<p>अन्याशेषतया बुद्धेः स्नेहोऽयं न सुखेष्वपि ।<br>
अतः प्रियतमः स्वात्मा नान्योऽतो ह्यधिकः प्रियः ॥ १२॥</p>
<p>आत्मत्वेनात्मनि प्रेमा न सुखत्वाद्यपेक्षते ।<br>
अहं स्यामिति चेद्यस्मात् सुखं स्यामिति नेष्यते ॥ १३॥</p>
<p>तथा च सुखतादुःखाभावते वाऽऽत्मताऽपि च ।<br>
प्रेम्णि प्रयोजिका सिद्धा स्वतःप्रेमात्मतैव तु ॥ १४॥</p>
<p>तस्माद्वस्तुत आत्मैव प्रियो नैपाधिकत्वतः ।<br>
औपाधिकीतरप्रीतिरस्थिरत्वान्न तात्त्विकी ॥ १५॥</p>
<p>प्रीतिरन्यत्र चानित्याविवेकाद्यैः सुखादिषु ।<br>
आत्मप्रीतिस्तु नित्याऽतो नित्यानन्दः पुमान् मतः ॥ १६॥</p>
<p>आत्मनः प्रियतां बुद्धिर्यदि पश्येत् समाहिता ।<br>
सर्वातिशायिनीं तर्हि सुखाब्धौ किं न मज्जति ॥ १७॥</p>
<p>प्रियदर्शनतो बुद्धेः सुखं लोकेषु दृश्यते ।<br>
अतोऽनुमेयं परमप्रियदृष्ट्या परं सुखम् ॥ १८॥</p>
<p>आत्मार्थत्वेन सर्वत्र प्रीतिरात्मा स्वतः प्रियः ।<br>
इति शश्वच्छ्रुतिः प्राह आत्मदृष्टिविधित्सया ॥ १९॥</p>
<p>ततोऽप्यनुपमं ज्ञेयं प्रियात्मेक्षणतः सुखम् ।<br>
भुञ्जते तत् सुखं धीरा जीवन्मुक्ता महाधियः ॥ २०॥</p>
<p>अन्तरात्मसुखं सत्यमविसंवादि योगिनम् ।<br>
अपश्यन् कृपणो बाह्यसुखार्थी वञ्चितो जनः ॥ २१॥</p>
<p>सुखाशया बहिः पश्यन् देही हीन्द्रियरन्ध्रकैः ।<br>
वातायनैर्गृहीत्वाऽन्तः सुखं वेत्ति न बाह्यदृक् ॥ २२॥</p>
<p>दुखलभ्यान् दुःखमयान् परिणामेऽतिदुःखदान् ।<br>
विषयोत्थान् सुखाभासान् धिक् स्वात्मसुखरोधकान् ॥ २३॥</p>
<p>इति श्रीविज्ञानभिक्षुविरचिते साङ्ख्यसारे आत्मानात्मनोः<br>
प्रियाप्रियत्ववैधर्म्यपरिच्छेदः ॥ *॥</p>
<hr>
<p>अथ पञ्चमः परिच्छेदः ।</p>
<p>परिच्छेदत्रयेणोक्तं सच्चिदानन्दरूपकम् ।<br>
गीयमानं श्रुतिस्मृत्योरात्मनो लक्षणत्रयम् ॥ १॥</p>
<p>तद्वैपरीत्यमन्येषां लक्षणं चेरितं स्फुटम् ।<br>
आभ्यां तु गुणदोषाभ्यां विवेको दोषहृत् परः ॥ २॥</p>
<p>नैर्गुण्यसगुणत्वादिवैधर्म्याण्यपराण्यपि ।<br>
बहूनि वक्ष्ये सङ्क्षेपात् पुम्प्रकृत्योरतः परम् ॥ ३॥</p>
<p>धियोऽर्थाकारया वृत्त्या जनितत्वात् सुखादयः ।<br>
सामानाधिकरण्येन कल्प्यन्ते लाघवाद् धियाम् ॥ ४॥</p>
<p>महदादेर्जडत्वेन तद्धेतुश्च जडो मतः ।<br>
कार्यकारणसाजात्यं दृष्टं लोके हि सर्वतः ॥ ५॥</p>
<p>अत आत्मा बोधमात्रतया सिध्यति लाघवात् ।<br>
गुणाः सर्वे प्रकृत्यादेर्विकाराश्चेतरेऽखिलाः ॥ ६॥</p>
<p>आत्मा तु निर्गुणस्तद्वत् कूटस्थश्च मतो बुधैः ।<br>
चितेः कूटस्थसञ्ज्ञा तु स्थिरत्वाद् गिरिकूटवत् ॥ ७॥</p>
<p>लेपश्चेतरसम्बन्धे तद्रूपैरुपरक्तता ।<br>
यथा विषयसम्बन्धाद्बुद्धौ भवति वासना ॥ ८॥</p>
<p>भाण्डादौ द्रव्ययोगाच्च तत्तद्द्रव्यस्य वासना ।<br>
लेपहेतुश्च सम्बन्धः सङ्गः सम्बन्धि चाञ्जनम् ॥ ९॥</p>
<p>अतो निरञ्जनोऽसङ्गो निर्लेपश्चोच्यते पुमान् ।<br>
नभःपुष्करपत्रादिदृष्टान्तैः परमर्षिभिः ॥ १०॥</p>
<p>चिन्मात्रानन्तशक्त्यब्धौ पुमर्थपवनेरिताः ।<br>
सत्त्वादिशक्तयो यान्ति विश्वबुद्बुदरूपताम् ॥ ११॥</p>
<p>अत ईशश्चिदात्मैव जगतः सन्निधानतः ।<br>
मणिवत् प्रेरकत्वेन जडानामयसामिव ॥ १२॥</p>
<p>पुमानेव जगत्कर्ता जगद्भर्ताऽखिलेश्वरः ।<br>
स्वाम्यर्थे मृत्यवद्यस्माज्जडवर्गः प्रवर्तते ॥ १३॥</p>
<p>करणानि च देहेषु राजार्थमधिकारिवत् ।<br>
भोग्यजातं मनोमन्त्रिण्यर्पयन्ति स्वभावतः ॥ १४॥</p>
<p>तैर्भोग्यैर्युक्तमात्मानमावेदयति धीश्चिति ।<br>
ईक्षामात्रेण तद्भुङ्क्ते राजेवात्माऽखिलेश्वरः ॥ १५॥</p>
<p>धनादेरीश्वरो देहो देहस्येन्द्रियमीश्वरम् ।<br>
इन्द्रियस्येश्वरी बुद्धिर्बुद्धेरात्मेश्वरः परः ॥ १६॥</p>
<p>कूटस्थस्येश्वरस्यान्यो नास्ति प्रेरक इत्यतः ।<br>
ईश्वरस्यावधित्वेन द्रष्टा वै परमेश्वरः ॥ १७॥</p>
<p>अन्यस्यागन्तुकैश्वर्यं बहुव्यापारसङ्कुलम् ।<br>
निर्व्यापारस्य निर्दोषमनाद्यैश्वर्यमात्मनः ॥ १८॥</p>
<p>सर्वशक्तिमयो ह्यात्मा शक्तिमण्डलताण्डवः ।<br>
संसारं तन्निवृत्तिं च माययाऽऽप्नोति हेलया ॥ १९॥</p>
<p>सर्वातिशायि निर्दोषमैश्वर्यमिदमात्मनः ।<br>
पश्यतो योगिनो ब्राह्ममप्यैश्वर्यं तृणायते ॥ २०॥</p>
<p>बाह्यस्यात्मोच्यते देहो देहस्यात्मेन्द्रियाणि च ।<br>
बुद्धिरात्मेन्द्रियान्तस्य बुद्धेरात्मा तु चिन्नभः ॥ २१॥</p>
<p>अत आत्मावधित्वेन परमात्मोच्यते चितिः ।<br>
तथाऽन्तःकरणैर्योगाज्जीव इत्युच्यते चितिः ॥ २२॥</p>
<p>अविद्याकार्यरहितः परमात्मनि च स्मृतिः ।<br>
यस्य यद्व्यापकं तस्य तद्ब्रह्माऽतो धरादिकम् ॥ २३॥</p>
<p>प्रकृत्यन्तं भवेद्ब्रह्म स्वस्वकार्याद्यपेक्षया ।<br>
सेश्वरे साङ्ख्यवादेऽपि चितेरेवानुमन्यते ॥ २४॥</p>
<p>परे वा परमात्मत्वादिकं तु न जडे क्वचित् ।<br>
अध्यक्षव्यापकत्वाभ्यां परं ब्रह्म तु चेतनः ॥ २५॥</p>
<p>तस्याध्यक्षं व्यापकं च न हेतुविधयाऽस्ति हि ।<br>
असङ्ख्यात्मा नभोराशिरविभक्तैकरूपकः ॥ २६॥</p>
<p>सोऽतश्चिद्घनविज्ञानघनात्मघनसञ्ज्ञकः ।<br>
प्रकाशस्यानपेक्षत्वात् स्वस्य द्रष्टृतयाऽपि च ॥ २७॥</p>
<p>स्वप्रकाशः पुमानुक्त इतरे तद्विलक्षणाः ।<br>
भोगोऽभ्यवहृतिः सा च कूटस्थे नास्ति धीष्विव ॥ २८॥</p>
<p>धीवृत्तिप्रतिबिम्बाख्यगौणभोगा तु भोक्तृता ।<br>
साक्षाद्धीवृतिद्रष्टृत्वाद् बुद्धिसाक्ष्युच्यते पुमान् ॥ २९॥</p>
<p>विना विकारं द्रष्टृत्वात् साक्षी तूक्तोऽखिलस्य सः ।<br>
चैत्योपरागरूपत्वात् साक्षिताऽप्यध्रुवा चितः ॥ ३०॥</p>
<p>उपलक्षणमेवेदमपि व्यावृत्तये जडात् ।<br>
अतः पुमाननिर्देश्योऽणुश्च सूक्ष्मश्च कथ्यते ॥ ३१॥</p>
<p>विना दृश्यमदृश्यत्वादव्यक्तश्चोच्यते सतः ।<br>
अदृश्यो दृश्यते राहुर्गृहीतेन यथेन्दुना ॥ ३२॥</p>
<p>अदृश्यं चास्यमादर्शे चित् तथा स्वस्वबुद्धिषु ।<br>
चिति विश्वस्य सङ्गश्चेद् विश्वं भासेत सर्वदा ॥ ३३॥</p>
<p>विश्वाधारोऽप्यतः शून्यमिति चिद्गीयते खवत् ।<br>
दृश्यदोषान् मृषाबुद्धिर्दृष्ट्यारोप्य निर्मले ॥ ३४॥</p>
<p>आदर्शे मलवद्व्योम्नि दोषदृष्ट्या तु तप्यते ।<br>
वस्तुतश्चिति नास्त्येव मलो दृश्याश्रितः सदा ॥ ३५॥</p>
<p>अतश्च निर्मलः स्वस्थो निर्दोषश्चोच्यते पुमान् ।<br>
सजातीयेषु वैधर्म्यलक्षणा नास्ति यद्भिदा ॥ ३६॥</p>
<p>अत आत्मा समः प्रोक्त ऐकरूप्याच्च सर्वदा ।<br>
देहाध्यक्षतया देही पुर्यभिव्यक्तितः पुमान् ॥ ३७॥</p>
<p>एकाकिएवादद्वितीयः केवलश्चोच्यते तु सः ।<br>
चिच्छक्त्यप्रतिबन्धेन प्रोच्यतेऽनावृतः पुमान् ॥ ३८॥</p>
<p>सर्वस्वामितया चात्मा क्षेत्रज्ञः क्षेत्रवेदनात् ।<br>
हृत्सरोवरधीपद्मदलवृत्तिषु लीलया ॥ ३९॥</p>
<p>चरन्निवानन्दमीनान् भुञ्जानो हंस उच्यते ।<br>
हकारेण बहिर्याति सकारेण विशन् पुनः ॥ ४०॥</p>
<p>प्रानवृत्त्याऽनय चापि प्राण्यात्मा हंस उच्यते ।<br>
शरीरागरिहृद्द्यामगुहायां बुद्धिभार्यया ॥ ४१॥</p>
<p>व्यज्यमानस्तया सार्धं स्वपन्निव गुहाशयः ।<br>
त्रिगुणात्मकमायां स्वां सान्निध्यात् परिणामयन् ॥ ४२॥</p>
<p>मायीति कथ्यते चात्मा तत्कृतानृतवेषधृक् ।<br>
स्वान्येकादश भूतानि पञ्चैतानि तु षोडश ॥ ४३॥</p>
<p>पुंसः कलास्तत्त्वतस्तु निरंशत्वात् स निष्कलः ।<br>
अहंशब्दः स्वामिवाची स्वामी साक्षी तु चेतसः ॥ ४४॥</p>
<p>अतोऽहमिति शब्देन चिन्मात्रं प्रोच्यते बुधैः ।<br>
सर्वेश्वरः सर्ववेत्ता सर्वकर्ताऽद्वयः पुमान् ॥ ४५॥</p>
<p>सामान्यादुच्यते यद्वद् राजा सर्वनराधिपः ।<br>
आत्माद्वैतस्य सूत्रेण जातिमात्रेण वर्णनात् ॥ ४६॥</p>
<p>प्रलये हि विजातीयद्वैतशून्यत्वमात्मनाम् ।<br>
असङ्गत्वान्नित्यशुद्धो नित्यबुद्धश्च चित्त्वतः ॥ ४७॥</p>
<p>नित्यमुक्तस्तथा नित्यनिर्दुःखत्वात् पुमान् मतः ।<br>
इत्यादुगुरुशास्त्रोक्तदिशा स्वानुभवेन च ॥ ४८॥</p>
<p>वैधर्म्यादात्मनोऽनात्मविवेकः क्रियतां बुधैः ।<br>
परिच्छेदचतुष्केण पुम्प्रकृत्योः सुविस्तरात् ।<br>
वैधर्म्यगण उक्तोऽयं ध्यायिनामाशु मुक्तिदः ॥ ४९॥</p>
<p>इति श्रीविज्ञानभिक्षुविरचिते साङ्ख्यसारे आत्मवैधर्म्यगणपरिच्छेदः<br>
॥ *॥</p>
<hr>
<p>अथ षष्ठः परिच्छेदः ।</p>
<p>विवेकमेव सद्युक्त्या मत्वा तदनुभूयते ।<br>
राजयोगं यथा कुर्यात् समासेन तदुच्यते ॥ १॥</p>
<p>अशक्तो राजयोगस्य हठयोगेऽधिकारवान् ।<br>
वासिष्ठे च वसिष्ठाय भुसुण्डेनैवमीरितम् ॥ २॥</p>
<p>ज्ञानावृत्ती राजयोगे प्राणायमासने हठे ।<br>
मुख्ये तेऽङ्गतयाऽन्योन्यं सेव्ये शक्त्यनुसारतः ॥ ३॥</p>
<p>विषयेऽनन्तदोषा ये श्रुतिस्मृतिसमीरिताः ।<br>
त आदौ परिद्रष्टव्याश्चित्तस्थैर्याय योगिभिः ॥ ४॥</p>
<p>कामबीजान्यनन्तानि सम्प्ररोहन्ति यद्धृदि ।<br>
तत्राटवीनिभे ज्ञानपुण्यसस्यं न वर्धते ॥ ५॥</p>
<p>दोषदृष्ट्यग्निसन्दग्धे कामबीजे तु चेतसि ।<br>
गुरुशास्त्रहलैः कृष्टे सुक्षेत्रे तद्विवर्धते ॥ ६॥</p>
<p>सत्येष्वसत्तां प्रचुरां तथा रम्येष्वरम्यताम् ।<br>
सुखेषु प्रचुरं दुःखं पश्यन् धीरो विरज्यते ॥ ७॥</p>
<p>ब्रह्मलोकोऽपि नरको विनाशामेध्यपूरितः ।<br>
युक्तश्च स्वाधिकैरन्यैस्त्रैगुण्यादपि दुःखयुक् ॥ ८॥</p>
<p>तत्रत्यैरपि मुक्त्यर्थं यत्यते जन्मभीरुभिः ।<br>
अतो ज्ञेयः समासेन लोकः सर्वोऽपि दुःखयुक्त् ॥ ९॥</p>
<p>इदं मे स्यादिदं मा स्यादितीच्छाव्यथितं मनः ।<br>
स्वभावात् तेन विज्ञेयं दुःखं चित्तेन सङ्गतिः ॥ १०॥</p>
<p>सुखं सुषुप्तिः परमा दुःखं विषयवेदनम् ।<br>
सुखदुःखसमासोऽयं किमन्यैर्बहुभाषितैः ॥ ११॥</p>
<p>तस्मादनर्थानर्थाभान् परीक्ष्य विषयान् सुधीः ।<br>
उत्सृजेत् परमार्थार्थी बालरम्यानहीनिव ॥ १२॥</p>
<p>इत्यादिकानन्तदोषदृष्ट्या रागस्य तानवे ।<br>
मायाविवेकतः शुद्धमात्मानं चिन्तयेत् सदा ॥ १३॥</p>
<p>इदं तदिति निर्देष्टुं गुरुणाऽपि न शक्यते ।<br>
उदासीनस्यात्मतत्त्वं स्वयमेव प्रकाशते ॥ १४॥</p>
<p>बुद्धिबोधात्मको बुद्धिसाक्षी बुद्धेः परो विभुः ।<br>
कूटस्थोऽहं चिदादित्य इत्येकाग्रोऽनुचिन्तयेत् ॥ १५॥</p>
<p>वृत्तिबोधो घटच्छिद्रमिव नाश्यल्प ईक्ष्यते ।<br>
वस्तुतो वृत्तिबोधोऽहं पूर्णो व्योमवदक्षयः ॥ १६॥</p>
<p>अन्तर्यद् दृश्यते सर्वं तद्बुद्धेर्वृत्तिरुच्यते ।<br>
तेभ्यो दुःखात्मकेभ्योऽहं साक्षात् तद्वीक्षिता पृथक् ॥ १७॥</p>
<p>कर्मकर्तृविरोधो हि वृत्त्या वृत्तिप्रकाशने ।<br>
वृत्तिधाराकल्पने च गौरवादिति निश्चितम् ॥ १८॥</p>
<p>हर्षशोकभयक्रोधलोभमोहमदैस्तथा ।<br>
द्वेषाभिमानकार्पण्यनिद्रालस्यस्मरादिभिः ॥ १९॥</p>
<p>धर्माधर्मैश्च सम्पूर्णा बुद्धिर्दुःखमयी तु मे ।<br>
आत्मानं दर्शयत्येव भास्करायेव रोगिणः ॥ २०॥</p>
<p>अहं सर्वगतं शान्तं परमात्मघनं शुचि ।<br>
अचिन्त्यचिन्मात्रनभो विश्वदर्पणमक्षयम् ॥ २१॥</p>
<p>निरञ्जनं निराधारं निर्गुणं निरुपद्रवम् ।<br>
निर्विशेषं सजातीयात् समस्तार्थावभासकम् ॥ २२॥</p>
<p>ब्रह्मविष्णुमहेशाद्याः स्थावरान्ताश्च चेतनाः ।<br>
अवैधर्म्यात्मकाभेदादहमित्यनुचिन्तयेत् ॥ २३॥</p>
<p>अहमन्ये च पुरुषाः समचिद्व्योमरूपिणः ।<br>
अत आत्मैक एवाऽहमिति श्रुतिषु गीयते ॥ २४॥</p>
<p>इति पश्यन् स्वभोगैश्च योगी विश्वं प्रपूजयेत् ।<br>
आत्मयोगोऽप्ययं प्रोक्तः श्रुत्युक्तः साङ्ख्ययोगिनाम् ॥ २५॥</p>
<p>सर्वभूतस्थमात्मानं सर्वभूतानि चात्मनि ।<br>
समं पश्यन्नात्मयाजी स्वाराज्यमधिगच्छति ॥ २६॥</p>
<p>इत्येवं मनुनाऽप्यात्मयागो ज्ञानाङ्गमीरितः ।<br>
तस्मादभयदानेन स्वभोगाद्यर्चनेन च ॥ २७॥</p>
<p>सम्मानयन् भूतजातमात्मानमनुचिन्तयेत् ।<br>
ब्रह्मविष्णुशिवादीनां भोगे रागश्च हीयते ॥ २८॥</p>
<p>तेषां स्वसाम्यदृष्ट्याऽतः साम्यं योगी विचिन्तयेत् ।<br>
उत्पत्तौ प्रलये चैव सर्वावस्थासु सर्वदा ॥ २९॥</p>
<p>सर्वेषामेकरूपत्वं द्रष्टू रागादिकं कुतः ।<br>
विष्ण्वादयो महैश्वर्यं भुञ्ज ना अपि नाधिका ॥ ३०॥</p>
<p>मत्तोऽतोऽलं तदैश्वर्यैरविवेकिजनप्रियैः ।<br>
गुणकर्मादिभिः किञ्चिन्निरीक्ष्याधिकमात्मनः ॥ ३१॥</p>
<p>तदर्थं यतते लोको नाहं पश्यामि मेऽधिकम् ।<br>
तथा न्यूनं न पश्यामि यदतिक्रमशङ्कया ॥ ३२॥</p>
<p>देवा दैत्यजयायेव यतिष्ये तज्जयाशया ।<br>
अहं यथा तथैवान्ये आब्रह्मा नारका जनाः ॥ ३३॥</p>
<p>दृश्यन्ते स्वात्मवत् प्रेम्णा पितृभ्रातृसुतादिवत् ।<br>
क ईश ईशितव्यो वा कः श्रेष्ठः कोऽधमोऽपि वा ॥ ३४॥</p>
<p>अभिन्ने भेददृष्ट्या स्यान्मृत्योर्भयमिति श्रुतिः ।<br>
चिद्व्योमस्वेकरूपेषु ईशानीशादिरूपकः ॥ ३५॥</p>
<p>रूपभेदो ह्यसन् सर्वः स्फटिके रूपभेदवत् ।<br>
धियां रूपैः पुमानेको बहुरूप इवेयते ॥ ३६॥</p>
<p>वृकचर्मादिरूपाद्यैर्मायीव बहुरूपधृक् ।<br>
मामालिङ्ग्य निराकारं विविधाकारधारिणी ॥ ३७॥</p>
<p>मायैवैका हि नृत्यन्ती मोहयत्यखिला धियः ।<br>
पुंसां भेदो बुद्धिभेदादम्बुभेदाद्यथा रवेः ॥ ३८॥</p>
<p>व्योम्नश्च छिद्ररूपेण भेदः कुम्भादिभेदतः ।<br>
अतः शुद्धो बुद्धमुक्तः सर्वदा सर्वगोऽव्ययः ॥ ३९॥</p>
<p>अहमन्ये च तत्राऽहो शत्रुमित्रादिधीर्मृषा ।<br>
ब्रह्मणीशे हराविन्द्रे सर्वभूतगणे तथा ॥ ४०॥</p>
<p>उत्तमाधममध्यत्वविभागो मायया मृषा ।<br>
त्रिगुणात्मकमायायास्त्रैविद्यादात्मनोऽपि हि ॥ ४१॥</p>
<p>उत्तमाधममध्यत्वत्रैविध्यं नैव हि स्वतः ।<br>
यथा देहे तथाऽन्यत्र चित्प्रकाशोऽयमव्ययः ॥ ४२॥</p>
<p>व्यक्तताव्यक्ततामात्रभेदो ह्यन्तरबाह्ययोः ।<br>
एवमन्येऽपि पुरुषा बद्धमुक्ताविशेषतः ॥ ४३॥</p>
<p>ईशानीशाविशेषाच्च पुरुषार्थो न मेऽस्त्यतः ।<br>
महानिद्रैव मे साध्वी दुःखभोगहरा प्रिया ॥ ४४॥</p>
<p>अप्रिया मूढचित्तानामसाध्वी धीहतात्मनाम् ।<br>
चिदादर्शे मयि धियो यद्यपि प्रतिबिम्बनम् ॥ ४५॥</p>
<p>तत्त्वतो नैव दोषाय तथाऽपि त्याज्यमेव तत् ।<br>
स्वभावादस्य हेयत्वं स्वानुभूत्या हि सिध्यति ॥ ४६॥</p>
<p>यथा कोऽपि परस्यापि वैरूप्यं न दिदृक्षति ।<br>
स्वामिन्यारोप्यात्मदोषान् साध्वीयमनुतप्यते ॥ ४७॥</p>
<p>निर्दोषं स्वामिनं दृष्ट्वा निर्दोषा स्यात् पतिव्रता ।<br>
एवमस्या रूपभेदेऽप्येकरूपोऽस्मि सर्वदा ॥ ४८॥</p>
<p>भुञ्जानो वाऽप्यभुञ्जानस्तां मदर्थामनन्यगाम् ।<br>
यथैकरूपतोपाधियोगायोगदशास्वहो ॥ ४९॥</p>
<p>आदर्शस्यामलस्यैव चिन्नभोदर्पणस्य मे ।<br>
दृश्यबुद्धिगता दोषाः साक्षात्तद्द्रष्टरि प्रभौ ॥ ५०॥</p>
<p>न सन्ति मयि मोहाद्या भास्करे भास्यदोषवत् ।<br>
दुःखैर्बद्धा स्वमात्मानं त्यक्त्वा मद्भावमागता ॥ ५१॥</p>
<p>मुच्यते दुःखबन्धाद्धीर्न मे मोक्षो न बन्धनम् ।<br>
कूटस्थासङ्गचिद्व्योम्नि धीदुःखप्रतिबिम्बनम् ॥ ५२॥</p>
<p>योऽन्यो बन्धो भोगरूपः सोऽपि चिद्दर्पणे मृषा ।<br>
जाग्रदादित्रयावस्थासाक्षी ताभिर्विवर्जितः ॥ ५३॥</p>
<p>अहं पूर्णश्चिदादित्य उदयास्तविवर्जितः ।<br>
दर्पणे मुखवद्विश्वं मयि बोधे न तात्त्विकम् ॥ ५४॥</p>
<p>विभुत्वे च बाह्यान्तः सुषुप्त्यादावदर्शनात् ।<br>
मयि वाऽन्यत्र वा पुंसि केवलानुभवे विभौ ॥ ५५॥</p>
<p>भाति यत्तद्विवर्त्तो धीप्रतिबिम्बात्मकत्वतः ।<br>
शुक्तौ रजतवद् विश्वमतो मयि न दोषकृत् ॥ ५६॥</p>
<p>मरीचौ तोयवत् तद्वद्व्योमादौ नगरादिवत् ।<br>
कालत्रयेऽपि नास्त्येव मयि विश्वं सनातने ॥ ५७॥</p>
<p>अन्यत्रास्त्वथवा माऽस्तु बुद्ध्यादौ मम तेन किम् ।<br>
मयि सर्वं यथा व्योम्नि सर्वत्राहं यथा नभः ॥ ५८॥</p>
<p>न सर्वं मयि सर्वत्र नाहं चालेपतः खवत् ।<br>
अत एवाविभागाख्याभेदेन क्षीरनीरवत् ॥ ५९॥</p>
<p>ज्ञानात्मकमिदं विश्वं गायन्ति परमर्षयः ।<br>
जगन्मम मदर्थत्वान्मच्छरीरसुखादिवत् ॥ ६०॥</p>
<p>यथ मम तथाऽन्येषां ममैवेति धियो भ्रमः ।<br>
वस्तुतस्तु न कस्यापि किमपि व्यभिचारतः ॥ ६१॥</p>
<p>स्वामित्वस्याध्रुवत्वेन पान्थस्यावासगेहवत् ।<br>
एकं चिन्मात्रमस्तीह शुद्धं शून्यं निरञ्जनम् ॥ ६२॥</p>
<p>सूक्ष्मात् सूक्ष्मतरं तत्र न जगन्न जगत्क्रिया ।<br>
दृश्यते सर्वदृश्याढ्या स्वस्वबुद्धिपरम्परा ॥ ६३॥</p>
<p>चिन्मण्डलमहादर्शे प्रतिबिम्बमुपागता ।<br>
क्वचिद्व्यक्तं क्वचित् सूक्ष्मं नभः सर्वत्र तिष्ठति ॥ ६४॥</p>
<p>यथा तथा चिदाकाशं धीदेशेऽन्यत्र च स्थितम् ।<br>
चिदाकाशमयं विश्वं यतोऽतो धीरितस्ततः ॥ ६५॥</p>
<p>भ्रमन्ती तत्र तत्रैव भासतेऽर्के घटादिवत् ।<br>
धर्माधर्मौ जन्ममृत्यू सुखदुःखादि चाखिलम् ॥ ६६॥</p>
<p>जाग्रत्यपि मृषा स्वप्न इव जन्मादिकं मम ।<br>
दृश्ययोगवियोगाभ्यां चितो जन्मविनाशधीः ॥ ६७॥</p>
<p>अभिव्यक्त्यनभिव्यक्तिदोषाभ्यां शशिनो यथा ।<br>
महासुषुप्तौ भवजन्ममृत्यु-<br>
दुःस्वप्नधाराः क्षणभङ्गुरा धियः ।<br>
पश्याम्यहं ताभिरलिप्तरूपो<br>
घनैरूर्तैर्विगतै रवेः किम् ॥ ६८॥</p>
<p>इत्येवं सततं ध्यायन्नेकाग्रमनसा सुधीः ।<br>
साक्षात्करोत्यात्मतत्त्वं वागगोचररूपतः ॥ ६९॥</p>
<p>स्वरूपं निर्मलं शान्तं मनस्त्यजति चेत् क्षणम् ।<br>
तदैव दृश्यसंस्कारशेषात् सङ्क्षुभ्यतीन्द्रियम् ॥ ७०॥</p>
<p>उत्थितनुत्थितांस्तत्र इन्द्रियारीन् पुनः पुनः ।<br>
विवेकेनैव वज्रेण हन्यादिन्द्रो गिरीनिव ॥ ७१॥</p>
<p>इति श्रीविज्ञानभिक्षुविरचिते साङ्ख्यसारे राजयोगप्रकारपरिच्छेदः<br>
॥ *॥</p>
<hr>
<p>अथ सप्तमः परिच्छेदः ।</p>
<p>एवमात्मानुभविनो जीवन्मुक्तस्य लक्षणम् ।<br>
स्पष्टं वक्ष्ये भवेद्येन ज्ञानाज्ञानपरीक्षणम् ॥ १॥</p>
<p>श्रवणान् मननाद्वाऽपि अन्यथाऽऽत्मज्ञताभ्रमात् ।<br>
कुर्याद्गुरुमविद्वांसं स्याच्चाज्ञो ज्ञाभिमान्यपि ॥ २॥</p>
<p>नैश्वर्यानागतज्ञत्वादिकं ज्ञानस्य लक्षणम् ।<br>
तदृतेऽपि हि कैवल्यं योगभाष्यकृतेरितम् ॥ ३॥</p>
<p>श्रौतस्मार्तानि वाक्यानि ज्ञानिनो मोक्षभागिनः ।<br>
लक्षकाण्येव लिख्यन्ते विश्वासातिशयाय वै ॥ ४॥</p>
<p>यत्र सर्वाणि भूतानि आत्मैवाभूद् विजानतः ।<br>
तत्र को मोहः कः शोक एकत्वमनुपश्यतः ॥ ५॥</p>
<p>यः सर्वत्रानभिस्नेहस्तत् तत् प्राप्य शुभाशुभम् ।<br>
नाभिनन्दन्ति न द्वेष्टि तस्य प्रज्ञा प्रतिष्ठिता ॥ ६॥</p>
<p>न विस्मरति सर्वत्र यथा सततगो गतिम् ।<br>
न विस्मरति निश्चेत्यं चिन्मात्रं प्राज्ञधीस्तथा ॥ ७॥</p>
<p>नोदेति नास्तमायाति सुखे दुःखे मुखप्रभा ।<br>
यथापूर्वस्थितिर्यस्य स जीवन्मुक्त उच्यते ॥ ८॥</p>
<p>यो जागर्त्ति सुषुप्तस्थो यस्य जाग्रन्न विद्यते ।<br>
यस्य निर्वासनो बोधः स जीवन्मुक्त उच्यते ॥ ९॥</p>
<p>रागद्वेषभयादीनामनुरूपं चरन्नपि ।<br>
योऽन्तर्व्योमवदत्यच्छः स जीवन्मुक्त उच्यते ॥ १०॥</p>
<p>यस्य नाहङ्कृतो भावो बुद्धिर्यस्य न लिप्यते ।<br>
कुर्वतोऽकुर्वतो वाऽपि स जीवन्मुक्त उच्यते ॥ ११॥</p>
<p>अपि शीतरुचावर्के अत्युष्णेऽपीन्दुमण्डले ।<br>
अप्यधःप्रसवत्यग्नौ जीवन्मुतो न चान्यधीः ॥ १२॥</p>
<p>चिदात्मन इमा नित्यम्प्रस्फुरन्तीह शक्तयः ।<br>
इत्यस्याश्चर्यजालेषु नाभ्युदेति कुतूहलम् ॥ १३॥</p>
<p>परव्यसनिनी नारी व्यग्राऽपि गृहकर्मणि ।<br>
तदेवास्वादयत्यन्तर्नरसङ्गरसायनम् ॥ १४॥</p>
<p>एवं तत्त्वे परे शुद्धे धीरो विश्रान्तिमागतः ।<br>
तदेवास्वादयत्यन्तर्बहिर्व्यवहरन्नपि ॥ १५॥</p>
<p>यो नित्यमध्यात्ममयो नित्यमन्तर्मुखः सुखी ।<br>
गम्भीरश्च प्रसन्नश्च गिराविव महाहृदः ॥ १६॥</p>
<p>परानन्दरसाक्षुब्धो रमते स्वात्मनाऽऽत्मनि ।<br>
सर्वकर्मपरित्यागी नित्यहृष्टो निरामयः ॥ १७॥</p>
<p>न पुण्येन न पापेन नेतरेणापि लिप्यते ।<br>
येन केन चिदाच्छन्नो येन केन चिदाशितः ॥ १८॥</p>
<p>यत्र क्वचन शायी च स सम्राडिव राजते ।<br>
वर्णधर्माश्रमाचारशास्त्रमन्त्रनयेप्सितः ॥ १९॥</p>
<p>निर्गच्छति जगज्जालात् पञ्जरादिव केसरी ।<br>
वाचामतीतविषमो विषयाशादृशेक्षितः ॥ २०॥</p>
<p>कामप्युपगतः शोभां शरदीव नभस्तलम् ।<br>
निःस्तोत्रो निर्नमस्कारः पूज्यपूजाविवर्जितः ॥ २१॥</p>
<p>संयुक्तो वा वियुक्तो वा सदाचारनयक्रमैः ।<br>
एतावदेव खलु लिङ्गमलिङ्गमूर्त्तेः<br>
संशान्तसंसृतिचिरभ्रमनिर्वृत्तस्य ।<br>
तद्यस्य यन्मदनकोपविषादलोभ-<br>
मोहापदामनुदिनं निपुणं तनुत्वम् ॥ २२॥</p>
<p>तुर्यविश्रान्तियुक्तस्य प्रतितीपस्य भवार्णवात् ।<br>
न कृतेनाकृतेनार्थो न श्रुतिस्मृतिविभ्रमैः ॥ २३॥</p>
<p>तनुं तयजतु वा तीर्थे श्वपचस्य गृहेऽथवा ।<br>
ज्ञानसम्प्राप्तिसमये मुक्त एवामलाशयः ॥ २४॥</p>
<p>न मोक्षो नभसः पृष्ठे न पाताले न भूतले ।<br>
सर्वाशासङ्क्षये चेतःक्षयो मोक्ष इति श्रुतेः ॥ २५॥</p>
<p>जीवन्मुक्तपदं त्यक्ता स्वदेहे कालसात्कृते ।<br>
विशत्यदेहमुक्तत्वं पवनोऽस्पन्दतामिव ॥ २६॥</p>
<p>अनाप्ताखिलशैलादिप्रतिबिम्बे हि यादृशी ।<br>
स्याद्दर्पणे दर्पणता केवलात्मस्वरूपिणी ॥ २७॥</p>
<p>अहं त्वं जगदित्यादौ प्रशान्ते दृश्यसम्भ्रमे ।<br>
स्यात् तादृशी केवलता स्थिते द्रष्टर्यवीक्षणे ॥ २८॥</p>
<p>चिन्मात्रं चेत्यरहितमनन्तमजरं शिवम् ।<br>
अनादिमध्यनिलयं यदनाधि निरामयम् ॥ २९॥</p>
<p>न शून्यं नापि चाकारं न दृश्यं न च दर्शनम् ।<br>
अनाख्यमनभिव्यक्तं तत् किञ्चिदवशिष्यते ॥ ३०॥</p>
<p>इति श्रीविज्ञानभिक्षुविरचिते साङ्ख्यसारे जीवन्मुक्तिपरममुक्त्योः<br>
परिच्छेदः ॥ *॥</p>
<p>इति साङ्ख्यसारस्योत्तरभागः । साङ्ख्यसाराख्यं प्रकरणं समाप्तम् ।</p>

  </div>
</article>


        

        



    <aside class="card border noPrint" id="section-tree-item-AryaH_hinduism_branches_sAnkhyam_sANkhyasAraH_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH/AryaH/hinduism/branches/sAnkhyam/sANkhyasAraH/">साण्ख्यसारः </a>
            <a data-toggle="collapse" href="#section-tree-item-body-AryaH_hinduism_branches_sAnkhyam_sANkhyasAraH_md" role="button" aria-expanded="false" aria-controls="section-tree-item-body-AryaH_hinduism_branches_sAnkhyam_sANkhyasAraH_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AryaH_hinduism_branches_sAnkhyam_sANkhyasAraH_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: साण्ख्यसारः</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2025 Sep 14 04:57:15 UTC. (<a href="http://google.com/search?q=04%3a57%3a15%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
