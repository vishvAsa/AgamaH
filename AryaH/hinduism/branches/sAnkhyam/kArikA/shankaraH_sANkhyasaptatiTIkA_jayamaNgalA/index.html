<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | साङ्ख्यसप्ततिटीका जयमङ्गला</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/" rel="feed" type="application/rss+xml" title="आगमे विश्वासटिप्पन्यः" />

    <meta property="og:url" content="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/">
  <meta property="og:site_name" content="आगमे विश्वासटिप्पन्यः">
  <meta property="og:title" content="साङ्ख्यसप्ततिटीका जयमङ्गला">
  <meta property="og:description" content="साङ्ख्यसप्ततिटीका जयमङ्गला
कारिका १
अधिगततत्त्वालोकं लोकोत्तरवादिनं प्रणम्य मुनिम् ।
क्रियते सप्ततिकायाष्टीका जयमङ्गला नाम ॥
प्रेक्षावन्तोऽनुक्ते प्रयोजने न क्वचित्प्रवर्तन्त इति प्रयोजनमुच्यते
तत्त्वज्ञानान्मोक्षः तत्त्वानि पञ्चविंशतिः । तथा चोक्तम् -
पञ्चविंशतितत्त्वज्ञो यत्र कुत्राश्रमे रतः ।
जटी मुण्डी शिखी वापि मुच्यते नात्र संशयः ॥ इति ॥
तेषु च षष्टितन्त्रादिख्यातेष्विति । विस्तरत्वात् षष्टितन्त्रस्य
सङ्क्षिप्तरुचिसत्त्वानुग्रहार्थं सप्ततिकारम्भः । वक्ष्यति च
‘एतदार्याभिः सङ्क्षिप्तम्’ इति । मोक्षेण किं फलमिति चेद्दुःखनिवृत्तिः ।
अतत्त्वज्ञो दुःखैरभिहन्यमानस्संसरन्नास्ते । तत्त्वज्ञानात्तु
कैवल्यमाप्नोति, न दुःखैरभिहन्यते । हन्यमानेन को हेतुर्जिज्ञासितव्य
इत्यत्राह-">
  <meta property="og:locale" content="en_us">
  <meta property="og:type" content="article">
    <meta property="article:section" content="aryah">

  <meta itemprop="name" content="साङ्ख्यसप्ततिटीका जयमङ्गला">
  <meta itemprop="description" content="साङ्ख्यसप्ततिटीका जयमङ्गला
कारिका १
अधिगततत्त्वालोकं लोकोत्तरवादिनं प्रणम्य मुनिम् ।
क्रियते सप्ततिकायाष्टीका जयमङ्गला नाम ॥
प्रेक्षावन्तोऽनुक्ते प्रयोजने न क्वचित्प्रवर्तन्त इति प्रयोजनमुच्यते
तत्त्वज्ञानान्मोक्षः तत्त्वानि पञ्चविंशतिः । तथा चोक्तम् -
पञ्चविंशतितत्त्वज्ञो यत्र कुत्राश्रमे रतः ।
जटी मुण्डी शिखी वापि मुच्यते नात्र संशयः ॥ इति ॥
तेषु च षष्टितन्त्रादिख्यातेष्विति । विस्तरत्वात् षष्टितन्त्रस्य
सङ्क्षिप्तरुचिसत्त्वानुग्रहार्थं सप्ततिकारम्भः । वक्ष्यति च
‘एतदार्याभिः सङ्क्षिप्तम्’ इति । मोक्षेण किं फलमिति चेद्दुःखनिवृत्तिः ।
अतत्त्वज्ञो दुःखैरभिहन्यमानस्संसरन्नास्ते । तत्त्वज्ञानात्तु
कैवल्यमाप्नोति, न दुःखैरभिहन्यते । हन्यमानेन को हेतुर्जिज्ञासितव्य
इत्यत्राह-">
  <meta itemprop="wordCount" content="9161">
  <meta name="twitter:card" content="summary">
  <meta name="twitter:title" content="साङ्ख्यसप्ततिटीका जयमङ्गला">
  <meta name="twitter:description" content="साङ्ख्यसप्ततिटीका जयमङ्गला
कारिका १
अधिगततत्त्वालोकं लोकोत्तरवादिनं प्रणम्य मुनिम् ।
क्रियते सप्ततिकायाष्टीका जयमङ्गला नाम ॥
प्रेक्षावन्तोऽनुक्ते प्रयोजने न क्वचित्प्रवर्तन्त इति प्रयोजनमुच्यते
तत्त्वज्ञानान्मोक्षः तत्त्वानि पञ्चविंशतिः । तथा चोक्तम् -
पञ्चविंशतितत्त्वज्ञो यत्र कुत्राश्रमे रतः ।
जटी मुण्डी शिखी वापि मुच्यते नात्र संशयः ॥ इति ॥
तेषु च षष्टितन्त्रादिख्यातेष्विति । विस्तरत्वात् षष्टितन्त्रस्य
सङ्क्षिप्तरुचिसत्त्वानुग्रहार्थं सप्ततिकारम्भः । वक्ष्यति च
‘एतदार्याभिः सङ्क्षिप्तम्’ इति । मोक्षेण किं फलमिति चेद्दुःखनिवृत्तिः ।
अतत्त्वज्ञो दुःखैरभिहन्यमानस्संसरन्नास्ते । तत्त्वज्ञानात्तु
कैवल्यमाप्नोति, न दुःखैरभिहन्यते । हन्यमानेन को हेतुर्जिज्ञासितव्य
इत्यत्राह-">
<script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/branches\/sAnkhyam\/kArikA\/shankaraH_sANkhyasaptatiTIkA_jayamaNgalA\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/branches\/sAnkhyam\/kArikA\/shankaraH_sANkhyasaptatiTIkA_jayamaNgalA.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>







    <link rel="stylesheet" href="/AgamaH/webpack_dist/uiLib.css">
<link rel="stylesheet" href="/AgamaH/css/uiLibPrint.css" media="print" >
<link rel="stylesheet" href="/AgamaH/css/fonts.css" >
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> साङ्ख्यसप्ततिटीका जयमङ्गला</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="साङ्ख्यसप्ततिटीका जयमङ्गला">साङ्ख्यसप्ततिटीका जयमङ्गला</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>साङ्ख्यसप्ततिटीका जयमङ्गला</p>
<p>कारिका १</p>
<p>अधिगततत्त्वालोकं लोकोत्तरवादिनं प्रणम्य मुनिम् ।<br>
क्रियते सप्ततिकायाष्टीका जयमङ्गला नाम ॥</p>
<p>प्रेक्षावन्तोऽनुक्ते प्रयोजने न क्वचित्प्रवर्तन्त इति प्रयोजनमुच्यते<br>
तत्त्वज्ञानान्मोक्षः तत्त्वानि पञ्चविंशतिः । तथा चोक्तम् -<br>
पञ्चविंशतितत्त्वज्ञो यत्र कुत्राश्रमे रतः ।<br>
जटी मुण्डी शिखी वापि मुच्यते नात्र संशयः ॥ इति ॥</p>
<p>तेषु च षष्टितन्त्रादिख्यातेष्विति । विस्तरत्वात् षष्टितन्त्रस्य<br>
सङ्क्षिप्तरुचिसत्त्वानुग्रहार्थं सप्ततिकारम्भः । वक्ष्यति च<br>
&lsquo;एतदार्याभिः सङ्क्षिप्तम्&rsquo; इति । मोक्षेण किं फलमिति चेद्दुःखनिवृत्तिः ।<br>
अतत्त्वज्ञो दुःखैरभिहन्यमानस्संसरन्नास्ते । तत्त्वज्ञानात्तु<br>
कैवल्यमाप्नोति, न दुःखैरभिहन्यते । हन्यमानेन को हेतुर्जिज्ञासितव्य<br>
इत्यत्राह-</p>
<p>॥ दुःखत्रयाभिघाताज्जिज्ञासा तदवघातके हेतौ ।<br>
दृष्टे सापार्था चेन्नैकान्तात्यन्ततोऽभावात् ॥ १ ॥ ॥</p>
<p>&lsquo;दुःखत्रयाभिघाताज्जिज्ञासा&rsquo; इत्यादि । दुःखानां त्रयं दुःखत्रयम् ।<br>
आध्यात्मिकम्, आधिभौतिकम्, आधिदैविकं चेति । आत्मन्यध्यात्मम्,<br>
तत्र यद्भवति तदाध्यात्मिकम् । शारीरं मानसं चेति । तत्र<br>
वातपित्तश्लेष्मणां वैषम्येण ज्वरादिदुःखम्, तच्छरीरे भवतीति<br>
शारीरम् । यत्कामक्रोधशोकादिभिः मनसि दुःखं तन्मानसम् ।<br>
यन्मानुषपशुमृगपक्षिसरीसृपस्थावरान्यधिकृत्य  भवति<br>
तदाधिभौतिकम् । यच्छरीरे ग्रहावेशादीनि दैवान्यधिकृत्य भवति<br>
तदाधिदैविकमिति । एतद्दुःखत्रयम् । तेनाभिघातात्पीडनाद्धेतोर्जिज्ञासा<br>
ज्ञातुमिच्छा भवति ॥</p>
<p>कस्मिन् विषय इत्याह- &lsquo;तदवघातके हेतौ&rsquo;<br>
इति । अवघातयत्यपनयतीत्यवघातकः । तस्य<br>
दुःखत्रयस्यावघातकस्तदवघातकः । तृजकाभ्यां<br>
षष्ठीसमासप्रतिषेधः, &lsquo;तत्प्रयोजको हेतुश्च&rsquo; इति न भवति ।<br>
केन खल्विमानि दुःखान्युत्पद्यन्त इति तदवघातको हेतुर्जिज्ञास्यो<br>
भवति । दुःखवानहमेतत्प्रतीकारमन्वेषयामीति प्रायोवादः । स च<br>
पञ्चविंशतितत्त्वज्ञानान्नान्य इति मनसि वर्तते ॥</p>
<p>&lsquo;दृष्टे साऽपार्था चेत्&rsquo; इति । स्यादेतत् यदि दृष्टस्तदवघातको<br>
हेतुर्न स्यात् । यावदाध्यात्मिकस्य शारीरदुःखस्यापनयने<br>
चिकित्साशास्त्रविहित एवोपायोऽस्ति, मानसस्यापि सङ्ख्यानबलं<br>
रम्याश्च शब्दादयो विषयाः । आधिभौतिकाधिदैविकयोरपि,<br>
अवघातहेतुरनुष्ठीयमानो लोक एव दृश्यते, तयोः सत्प्रतिपक्षत्वात् ।<br>
तत्राधिदैविकस्य सामदामभेददण्डोपायघटितारम्भाः । आधिभौतिकस्यापि<br>
निपातप्रतिपातसंवृतप्रदेशाश्रयणादयः ॥</p>
<p>ततश्च दृष्टे हेतौ सति जिज्ञासाऽस्मिन् विषये निरर्थकेत्याशङ्क्याह-<br>
&lsquo;नैकान्तात्यन्ततोऽभावात्&rsquo; इति । नाऽपार्था, सार्थिकैव । कुतः- एकान्ततः<br>
एकान्तात्यन्ततोऽभावादपि । एकान्तेनात्यन्तेन च दुःखाभावस्याभावादित्यर्थः ।<br>
दृष्टे ह्युपाये क्रियमाणेऽपि केषाञ्चिद्दुःखत्रयं भवत्येवेति<br>
नैकान्तेनोपशमः । कथञ्चिदुपशमे पुनरुत्पादनात् नात्यन्तेनोपशमः ।<br>
तस्मादैकान्तिकात्यन्तिकदुःखोपशमाय जिज्ञासा युक्तेति ॥ १॥</p>
<p>कारिका २</p>
<p>यद्येवमैकान्तिकात्यन्तिकदुःखोपशमहेतुर्ववेदविहितोऽस्ति । तथा चाह-<br>
अणम सोमममृता अभूमागन्म ज्योतिरविदाम देवान् ।<br>
किमस्मान् कृणवदरातिः किमु धूर्त्तिरमृतमर्त्यस्य ॥ इति ॥</p>
<p>अस्यायमर्थः- इन्द्रो देवनामपण्डितानाह &lsquo;दिव्याः किमन्यत्सुखमस्ति&rsquo; इति ।<br>
ते तमाहुः &lsquo;नास्ति&rsquo; इति । सोममपाम, सोमं पीतवन्तो वयम् । ततोऽमृता<br>
अभूम, व्यपगतमृत्यवो जाताः । &lsquo;अगन्म ज्योतिः&rsquo; इति । ज्योतिः स्वर्गोऽयम्,<br>
तं प्राप्ता वयम् । &lsquo;अविदाम देवान्&rsquo; इति । इयन्तो देवा अस्मिन् स्वर्ग इति<br>
ज्ञातवन्तः ज्ञानमस्माकमुत्पन्नमित्यर्थः । &lsquo;किमस्मान् कृणवत्&rsquo; इति ।<br>
कृणवन्मृत्युरुच्यते । अस्मान् सोमपानान् किं मृत्युः करिष्यते । अरातिः<br>
व्याधिः सोऽपि, धूरतिर्जरा सापि चास्माकं किं करिष्यति । &lsquo;अमृतमर्त्यस्य&rsquo;<br>
इति । तस्मात् सोमपानाद्दुःखोपशमहेतुरस्तीत्यस्मिन् पूर्वपक्षे -</p>
<p>॥ दृष्टवदानुश्रविकः स ह्यविशुद्धिक्षयातिशययुक्तः<br>
तद्विपरीतः श्रेयान् व्यक्ताव्यक्तज्ञविज्ञानात् ॥ २ ॥ ॥</p>
<p>&lsquo;दृष्टवदानुश्रविकः&rsquo; इत्यादि । अनुश्रूयते पारम्पर्येणेत्यनुश्रवो<br>
वेदः श्रुवः &lsquo;ऋदोरप्&rsquo; । तत्र  भवो हेतुरानुश्रविकः । अध्यात्मादिः ।<br>
दृष्टेन तुल्यो दृष्टवत् । तस्यापि दोषदर्शनात् ॥</p>
<p>यदाह - &lsquo;स ह्यविशुद्धिक्षयातिशययुक्तः&rsquo; इति । यस्मादानुश्रविको<br>
हेतुरविशुद्ध्यादिभिस्त्रिभिर्दोषैर्युक्तः । तत्राग्निहोत्रादौ पशुव्यापादनात्<br>
सोमपानादविशुद्धियुक्तः । कर्मक्षयात् स्वर्गच्युतिरिति क्षययुक्तः ।<br>
तथा चाहुः - &lsquo;बहूनीन्द्रसहस्राणि व्यतीतानि युगे युगे&rsquo; इति । &lsquo;स हि<br>
देवेष्वपि देवो दरिद्राति&rsquo; इति । &lsquo;ईश्वरं दृष्ट्वा महद् दुःखमुत्पद्यते&rsquo;<br>
इत्यतिशययुक्तः । तथाहि- यः क्रतुशतेन यजते तस्य महदैश्वर्यम्, यो<br>
द्वाभ्यां त्रिभिर्वा तस्याल्पमिति । तस्मादानुश्रविकोऽपि दृष्टवत्परित्याज्यः<br>
॥</p>
<p>कस्तर्हि श्रेयानित्याह- &lsquo;तद्विपरीतः श्रेयान्&rsquo; इति । दृष्टानुश्रविकद्वारा<br>
यो विपरीतः तत्त्वज्ञानाख्यः स श्रेयान् । तस्य अकैवल्यप्रापकत्वात् ।<br>
तत्रैकान्तात्यन्ततोऽभावाद्दृष्टाच्छ्रेयान् । शरीरहानाद्धि<br>
शुद्धफलः, प्रकृतिहानादक्षयफलः, अनुत्तरत्वाच्च निरतिशयफल<br>
इत्यानुश्रविकाच्छ्रेयान् ॥</p>
<p>स कथं प्रोच्यत इत्यत्राह &lsquo;व्यक्ताव्यक्तज्ञविज्ञानात्&rsquo; इति ।<br>
राशित्रयेण पञ्चविंशतितत्त्वानि कथ्यन्ते । तत्र महदादिभूतपर्यन्तं<br>
त्रयोविंशतिप्रकारं व्यक्तमुच्यते, तेन रूपेण प्रधानस्य व्यक्तत्वात् ।<br>
अव्यक्तं प्रधानम्, केनचिद्रूपेणाव्यक्तत्वात् । जानातीति ज्ञः पुरुषः ।<br>
तेषु यद्विज्ञानं स्वरूपपरिच्छेदः, तस्मात् प्राप्यत इत्यर्थः । तन्वादि हि<br>
परिच्छिद्य तदभ्यासादुत्तरकालं प्रकृतिपुरुषान्तरज्ञानमुत्पद्यते,<br>
ततश्च कैवल्यमिति । अस्या आर्याया वक्ष्यमाणा याः, सर्वा एवार्थेन<br>
भाष्यस्थानीया द्रष्टव्याः ॥ २॥</p>
<p>कारिका ३</p>
<p>तत्रैषां व्यक्तादीनामुत्पादाभ्यां स्वरूपमाह-<br>
॥ मूलप्रकृतिरविकृतिर्महदाद्याः प्रकृतिविकृतयः सप्त ।<br>
षोडशकस्तु विकारो, न प्रकृतिर्न विकृतिः पुरुषः ॥ ३ ॥॥</p>
<p>&lsquo;मूलप्रकृतिः&rsquo; इत्यादि । प्रकृतिः प्रधानम् । प्रक्रियत उत्पद्यते प्रधानात्<br>
अस्या इति प्रकृतिः । मूलं च तत्प्रकृतिश्चेति मूलप्रकृतिः । सप्तानां<br>
प्रकृतीनां मूलमाद्यं कारणमित्यर्थः ॥</p>
<p>&lsquo;अविकृतिः&rsquo; इति । न विक्रियत इत्यविकृतिः । न कुतश्चिदुत्पाद्यत<br>
इत्यर्थः । एतत्प्रथमं तत्त्वम् ॥</p>
<p>&lsquo;महदाद्याः प्रकृतिविकृतयः सप्त&rsquo; इति । महान् बुद्धिस्स आद्यो<br>
यासां प्रकृतीनां तास्तथोक्ताः । प्रकृतयश्च विकृतयश्चेति<br>
प्रकृतिविकृतयः । तत्र महानहङ्कारं जनयन् प्रकृतिः, महत<br>
उत्पद्यमानो विकृतिः । तन्मात्राणि शब्दस्पर्शरूपरसगन्धाः पञ्च<br>
यथाक्रममाकाशवाय्वग्न्युदकपृथिव्याख्यानि भूतानि जनयन्तः प्रकृतयः,<br>
अहङ्कारादुत्पद्यमाना विकृतयः । इत्येतानि सप्त तत्त्वानि ॥</p>
<p>&lsquo;षोडशकश्च विकारः&rsquo; इति । षोडश परिमाणमस्येति षोडशकः ।<br>
पञ्च बुद्धीन्द्रियाणि, पञ्च कर्मेन्द्रियाणि, मनश्चेत्येकादशेन्द्रियाणि,<br>
पञ्च महाभूतानीत्ययं षोडशको गणः । चकार एवकारार्थः । विकारो<br>
विकृतिरेव । (नास्मात् किञ्चिदुत्पद्यत इत्यर्थः । एतानि षोडश तत्त्वानि) ।<br>
&lsquo;न प्रकृतिर्न विकृतिः पुरुषः&rsquo; इति । पुरं शरीरं तस्मिन् वसतीति<br>
पुरुषः । नैरुक्तोऽत्रविधिः । तस्मान्न किञ्चिदुत्पद्यत इति न प्रकृतिः,<br>
निष्क्रियत्वात् । नाप्ययं कुतश्चिदुत्पद्यत इति न विकृतिः, अनादित्वात् ॥ ३॥</p>
<p>कारिका ४</p>
<p>एषां व्यक्तादीनां सिद्धौ प्रमाणान्याह-<br>
॥ दृष्टमनुमानमाप्तवचनं च, सर्वप्रमाणसिद्धत्वात् ।<br>
त्रिविधं प्रमाणमिष्टं, प्रमेयसिद्धिः प्रमाणाद्धि ॥ ४ ॥ ॥</p>
<p>&lsquo;दृष्टम्&rsquo; इत्यादि । दृष्टं प्रत्यक्षम् । अनुमीयते येन तदनुमानम् ।<br>
आप्तः क्षीणदोषस्तेन यदुच्यते तदाप्तवचनम् । आगमः । एतत् त्रिविधं<br>
प्रमाणमिष्टम् ॥</p>
<p>ननु चान्यान्यपि प्रतिभादीनि प्रमाणानि सन्ति तद्यथा-<br>
प्रतिभौपम्यमैतिहासमभावस्सम्भवस्तथा ।<br>
अर्थापत्तिरितीमानि प्रमाणान्यपरे जगुः ॥ इति ॥</p>
<p>अस्मिन् पूर्वपक्ष आह- &lsquo;सर्वप्रमाणसिद्धत्वात्&rsquo; इति । सर्वेषां<br>
प्रतिभादीनां प्रमाणानां सिद्धत्वात्, त्रिविध एवान्तर्भावादित्यर्थः ।<br>
तत्र ग्रामे नगरे वा वर्तत इति प्रतिभोत्पन्ना । तत्र यदा<br>
क्षीणदोषस्य, तदाभिज्ञप्राप्तत्वात् प्रत्यक्षमेव । तस्याक्षीणदोषस्य<br>
वितथत्वादप्रमाणम् । याप्यर्थाविसंवादिनी कादाचित्का, सापि कादाचित्कादेव<br>
निमित्तादुत्पद्यमानानुमानमेव न प्रमाणान्तरम् । &lsquo;गौरिव गवयः&rsquo;<br>
इत्यौपम्यम् । तत्र गवयमजानानः कश्चिदाप्तं पृच्छति &lsquo;कीदृशो<br>
गवयः&rsquo;, इति । स तमाह- &lsquo;यादृशो गौस्तादृशो गवयः&rsquo; इति ।<br>
तदेतदाप्तवचनमेव न प्रमाणान्तरम् । यदापि लब्धोपदेशो गवयं<br>
पश्यति, तदापि गवि दृष्टेनैव विषाणादिना लिङ्गेन गवयस्य<br>
व्यवहारं प्रवर्तयतीत्यनुमानमेव न प्रमाणान्तरम् । &lsquo;इतिह वै<br>
वैश्रवणः&rsquo; इत्यैतिह्यम् । एतदाप्तवचनमेव न प्रमाणान्तरम् । &lsquo;इतिह&rsquo;<br>
इति निपातसमुदाय उपदेशपारम्पर्ये वर्तेते । इतिह एवैतिह्यम् । स्वार्थे<br>
यञ् । &lsquo;नास्तीह घटोऽनुपलम्भात्&rsquo; इत्यभावः । तत्र घटशून्यप्रदेश<br>
एव घटाभावः, स च प्रत्यक्षप्रमाणसिद्धत्वान्न प्रमाणान्तरम् ।<br>
&lsquo;माषः प्रस्थ इत्युक्ते चत्वारः कुडपा इतीदमपि सम्भवति&rsquo; इत्ययं<br>
सम्भवः । तत्र समुदायलिङ्गावयवलिङ्गिनः परिच्छेदादनुमानमेव ।<br>
अवयवैस्समुदायस्यारब्धत्वात् कार्यकारणलक्षणः सम्बन्धः ।<br>
&lsquo;देवदत्तो दिवा न भुङ्क्ते बलवांश्चेत्युक्त अर्थाद्रात्रौ भुङ्क्ते&rsquo;<br>
इत्यर्थापत्तिः । तत एव रात्रौ तस्य प्रतीतिरनुमानान्न भिद्यते । इदमेव<br>
चान्यथानुपपत्तिरित्युच्यते ॥</p>
<p>किं प्रमाणत्रयलक्षणे प्रयोजनमिति चेदाह- &lsquo;प्रमेयसिद्धिः<br>
प्रमाणाद्धि&rsquo; इति । यस्मात् प्रमेयस्यार्थस्य सिद्धिः प्रमाणात्, अन्यथा कथं<br>
तत्प्राप्तिपरिहारौ स्याताम् ॥ ४॥</p>
<p>कारिका ५</p>
<p>दृष्टादिप्रमाणानां लक्षणमाह-<br>
॥ प्रतिविषयाध्यवसायो दृष्टं, त्रिविधमनुमानमाख्यातम् ।<br>
तल्लिङ्गलिङ्गिपूर्वकम्, आप्तश्रुतिराप्तवचनं च ॥ ५ ॥ ॥</p>
<p>&lsquo;प्रतिविषयाध्यवसायः&rsquo; इत्यादि । विषयं विषयं प्रतिविषयम्,<br>
प्रतिविषयमध्यवसायः प्रतिविषयाध्यवसायः । विषयाः शब्दादयः,<br>
अध्यवसायो बुद्धिः । शब्दस्पर्शरूपरसगन्धेषु यथाक्रमं<br>
श्रोत्रत्वक्चक्षुर्जिह्वाघ्राणेन्द्रियद्वारेण विशेषावधारणप्रधाना या<br>
बुद्धिरुत्पद्यते तद् दृष्टम्, शुद्धत्वात्प्रमाणमशुद्धत्वादप्रमाणम् ।<br>
तच्चतुर्विधम्- सव्यपदेशम्, सविकल्पम्, अर्थव्यतिरेकीन्द्रियव्यतिरेकी<br>
चेति । तत्र दूरात् क्वचिदागच्छन्तं दृष्ट्वा देवदत्तसारूप्यं<br>
व्यपदिशति देवदत्तोऽयमिति या बुद्धिरुत्पद्यते तत्सविकल्पम्,<br>
संशयितत्वादप्रमाणम् । तैमिरिकस्य द्विचन्द्रदर्शनं तदर्थव्यतिरेकि,<br>
द्वितीयचन्द्राभावात् । यत्स्वप्नदर्शनं तदिन्द्रियव्यतिरेकि,<br>
निद्रोपप्लुतत्वादिन्द्रियाणाम् ॥</p>
<p>&lsquo;त्रिविधमनुमानमाख्यातम्&rsquo; इति । षष्टितन्त्रे व्याख्यातम्- पूर्ववत्,<br>
शेषवत्, सामान्यतोदृष्टमिति । अतीतानागतवर्त्तमानास्त्रयः पदार्थाः ।<br>
तत्र भविष्यदर्थसाधनाय पूर्ववदनुमानम् । पूर्वं लिङ्गमस्यास्तीति<br>
पूर्ववत् । यथोन्नतजलधरं दृष्ट्वा वृष्टिर्भविष्यतीत्यनुमीयते ।<br>
अतीतार्थसाधनाय शेषवत्- शेषं लिङ्गमस्यास्तीति । यथास्या<br>
नद्या उपरि वृष्टिर्भूता, यस्याः कलुषोदकं शेषं लिङ्गमिति ।<br>
वर्त्तमानार्थसाधनाय सामान्यतोदृष्टम्- सामान्येन लिङ्गलिङ्गिदृष्टत्वात् ।<br>
यथा देवदत्तस्य गतिपूर्विका देशान्तरप्राप्तिर्दृष्टा, तथा सूर्यादीनां<br>
सामान्येन देशान्तरप्राप्त्या गतिरनुमीयते ॥</p>
<p>&lsquo;तल्लिङ्गलिङ्गिपूर्वकम्&rsquo; इति । त्रिविधमनुमानम् । कदाचिल्लिङ्गपूर्वकं<br>
कदाचिल्लिङ्गिपूर्वकं लोके दृश्यते । तद्यथा- श्राव्येण विरुतेन<br>
कदाचित्कोकिलोऽनुमीयते, कदाचित्कोकिलं लिङ्गिनं दृष्ट्वा श्राव्येणापि<br>
विरुतेनास्य भवितव्यमिति तयोर्गम्यगमकत्वं सति सम्बन्धे । सम्बन्धाश्च<br>
सप्त- तत्र स्वस्वामिभावसम्बन्धो यथा राजपुरुषयोः कदाचित्पुरुषेण<br>
राजा राज्ञा वा पुरुषः । एवं प्रकृतिविकारसम्बन्धो यथा यवसक्तोः ।<br>
कार्यकारणसम्बन्धो यथा धेनुवत्सयोः । पात्रपात्रिकसम्बन्धो यथा<br>
परिवृट्त्रिविष्टब्धयोः । साहचर्यसम्बन्धो यथा चक्रवाकयोः ।<br>
प्रतिद्वन्द्विसम्बन्धो यथा शीतोष्णयोः । तत्रैकस्य भावेऽन्याभावः<br>
प्रतीयते । निमित्तनैमित्तिकसम्बन्धो यथा भोज्यभोजकयोरिति ।<br>
एभिस्सम्बन्धैस्त्रिविधमनुमानं प्रमाणन्न लुप्यते ॥</p>
<p>&lsquo;आप्तश्रुतिराप्तवचनं च&rsquo; इति । आप्तः क्षीणदोषः । यच्चाहुः-<br>
स्वकर्मण्यभियुक्तो यो रागद्वेषविवर्जितः ।<br>
निर्वैरः पूजितः सद्भिराप्तो ज्ञेयः स तादृशः ॥ इति ॥</p>
<p>आप्तेभ्यो या श्रुतिपरम्परया श्रुतिरागता आप्तवचनम्, तैर्दृष्टोऽनुमितो<br>
वार्थः, परत्र स्वबोधसदृशबोधान्तरोत्पत्तये शब्देनोपदिश्यते ।<br>
यदन्यवचनं सो न प्लवते (?) । चशब्दोऽनुमानेन<br>
तुल्यकक्ष्यत्वख्यापनार्थः । यथा त्रिकालमविषयमन्मानं<br>
तथाप्तवननमपीति ॥ ५॥</p>
<p>कारिका ६</p>
<p>एषां त्रयाणां कः कस्य विषय इत्यत आह-<br>
॥ सामान्यतस्तु दृष्टादतीन्द्रियाणाम्प्रतीतिरनुमानात् ।<br>
तस्मादपि चासिद्धं परोक्षमाप्तागमात् सिद्धम् ॥ ६ ॥ ॥</p>
<p>&lsquo;सामान्यतस्तु&rsquo; इत्यादि । त्रिविधं प्रमेयम्- प्रत्यक्ष्म्, परोक्षम्,<br>
अत्यन्तपरोक्षं चेति । तत्र यत्सामान्यतोदृष्टमनुमानं तस्मादतीन्द्रियाणां<br>
परोक्षाणां प्रसिद्धिरस्ति । तन्निश्चयः, तेषां प्रत्यक्षविषयत्वात् ।<br>
पूर्ववच्छेषवतोस्त्वमनुमानयोर्भविष्यद्भूतार्थवृत्तित्वाद्वर्त्तमानेष्वतीन्द्रियेषु<br>
च प्रवृत्त्यसम्भवः ॥</p>
<p>&lsquo;तस्मादपि चासिद्धम्&rsquo; इति । सामान्यतोदृष्टादनुमानाद्यदसिद्धं परोक्षम्,<br>
तदत्यन्तपरोक्षत्वादागमात्सिद्धम् । यथा स्वर्गापवर्गाविति । प्रत्यक्षे<br>
तु प्रमेये दृष्टमेव व्याप्रियत इत्यर्थादुक्तम् ॥ ६॥</p>
<p>कारिका ७</p>
<p>ननु च &lsquo;व्यक्ताव्यक्तज्ञविज्ञानात्&rsquo;, व्यक्तं<br>
तावत् प्रत्यक्षानुमानाभ्यां सिद्धम्, प्रधानपुरुषयोस्तु<br>
सर्वदानुपलम्भात् कथं सिद्धिर्नस्तयोरिति नानुपलब्धिमात्रेणासत्त्वम् ।<br>
यतश्चतुर्भिः प्रकारैः सतामपि पदार्थानामुपलब्धिर्भवति ।<br>
देशदोषादिन्द्रियदोषाद्विषयदोषादर्थान्तरदोषाच्च । तानेव भेदेन<br>
दर्शयन्नाह-<br>
॥ अतिदूरात्सामीप्यादिन्द्रियघातान्मनोऽनवस्थानात् ।<br>
सौक्ष्म्याद्व्यवधानादभिभवात्समानाभिहाराच्च ॥ ७ ॥ ॥</p>
<p>&lsquo;अतिदूरात्&rsquo; इत्यादि । यथा दूरमुत्पतितस्य पक्षिणो नोपलब्धिः ॥</p>
<p>&lsquo;सामीप्यात्&rsquo; इति । अतिशब्दोऽत्रापि योजनीयः । अतिसामीप्यादिति । यथा<br>
चक्षुःस्थस्याञ्जनस्य । उभयत्रापि देशदोषकृतानुपलब्धिः ॥</p>
<p>&lsquo;इन्द्रियघातात्&rsquo; इति । श्रोत्रादीनां बुद्धीन्द्रियाणां<br>
दोषाद्योग्यदेशावस्थितानामपि शब्दादीनामनुपलब्धिः ॥</p>
<p>&lsquo;मनोऽनवस्थानात्&rsquo; इति । मनसोऽनवस्थानमसमाहितता,<br>
विषयान्तरप्रवृत्तत्वात् । ततश्चानुपहतेन्द्रियेऽपि सन्निहितं विषयं<br>
नोपलभते । उभयत्रापीन्द्रियदोषादनुपलब्धिः । मनसोऽपीन्द्रियत्वाद्<br>
भेदेनोपादानं तु मनसः प्राधान्यार्थम् ॥</p>
<p>&lsquo;सौक्ष्म्यात्&rsquo; इति । विषयदोषात् । विषय एव परमाण्वादिस्तथा,<br>
येनाव्यग्रमनसाऽप्यनुपहतेन्द्रियेण नोपलभ्यते ॥</p>
<p>&lsquo;व्यवधानात्&rsquo; इति । यवनिकादिभिस्तिरोधानात् स्थूला अप्यविकृष्टा घटादयो<br>
नोपलभ्यन्ते ॥</p>
<p>&lsquo;अभिभवात्&rsquo; इति । आदित्यप्रभाभिभूतत्वात् दिवा तारका नोपलभ्यन्ते ॥</p>
<p>&lsquo;समानाभिहाराच्च&rsquo; इति । सदृशानां राशीकरणात् धान्यराशौ ह्येको<br>
धान्यगुडकः प्रक्षिप्तो न दृश्यते । त्रिष्वप्यर्थान्तरदोषादनुपलब्धिः ।<br>
नत्वेत अनुपलभ्यमाना न सन्ति ॥ ७॥</p>
<p>कारिका ८</p>
<p>यद्येवं केन प्रकारेण सतोरपि प्रधानपुरुषयोरनुपलब्धिरित्याह-<br>
॥ सौक्ष्म्यात्तदनुपलब्धिर्नाभावात् कार्यतस्तदुपलब्धेः ।<br>
महदादि तच्च कार्यं प्रकृतिसरूपं विरूपं च ॥ ८ ॥ ॥</p>
<p>&lsquo;सौक्ष्म्यात्तदनुपलब्धिः&rsquo; इत्यादि । प्रकारान्तराभावात् सूक्ष्मत्वात्सतोरपि<br>
तयोरनुपलब्धिः । नन्वभावादेव कस्मादनुपलब्धिर्न भवति । यथा<br>
घटस्योत्पत्तेः प्राक् मृत् शरादिषु ॥॥ तस्य प्रध्वंसाभावात्,<br>
गवि वाश्वत्वस्याश्वत्वे वा गोत्वस्येतरेतराभावात्, वन्ध्यासुतस्य<br>
वात्यन्ताभावादित्याह- &lsquo;नाभावात्&rsquo; इति । चतुर्विधादित्यर्थः ॥</p>
<p>यद्येवं कथं तौ स्त इति गम्यत इत्याह- &lsquo;कार्यतस्तदुपलब्धेः&rsquo; इति ।<br>
यद्यप्यत्रोभयं प्रक्रान्तं तथापि तच्छब्देन प्रधानं निर्दिश्यते ।<br>
प्रधानस्यास्तित्वप्रतिपत्तिः कार्यादित्यर्थः । पुरुषस्यास्तित्वप्रतिपत्तौ<br>
हेतुं वक्ष्यति ॥</p>
<p>किं तत्कार्यमित्याह- &lsquo;महदादि तच्च कार्यम्&rsquo; इति । महान् बुद्धिः स<br>
आदिर्यस्य तन्महदादिभूतपर्यन्तं कार्यमस्ति । तत् प्रधानम्, यस्येदं<br>
महदादिकार्यं व्यक्तम्, अकारणस्य कार्यस्यानुत्पादात् ॥</p>
<p>&lsquo;प्रकृतिसरूपं विरूपं च&rsquo; इति । तद्व्यक्तं प्रकृतेः प्रधानस्य<br>
सदृशमसदृशं चेत्यर्थः । एतदुत्तरत्र योजयिष्यते ॥ ८॥</p>
<p>कारिका ९</p>
<p>तत्कार्यं कारणादुत्पद्यमानं सदुत्पद्यते, किमसत्, किं वा सदसदिति? तत्र<br>
विरुद्धधर्माध्यासितत्वात्सदसन्नोपपद्यते । असदिति वैशेषिकाः ।<br>
अत्र दूषणमाह-<br>
॥ असदकरणादुपादानग्रहणात् सर्वसम्भवाभावात् ।<br>
श्क्तस्य शक्यकरणात्, कारणभावाच्च सत्कार्यम् ॥ ९ ॥ ॥</p>
<p>&lsquo;असदकरणात्&rsquo; इत्यादि । इह लोके असतः करणं नास्ति, यथा शशविषाणादीनाम् ।<br>
यदेव सत् घटादिद्रव्यं तदेव मृत्पिण्डादिना कारणविशेषेण क्रियते,<br>
नासत् ॥</p>
<p>&lsquo;उपादानग्रहणात्&rsquo; इति । इह यदर्थं यदुपादीयते तस्य तदुपादानं कारणम्,<br>
यथा तैलस्य तिलाः, दध्नः क्षीरम् । अत्र तैलं दधि च यदि न स्यात्<br>
कथं तस्योपादानस्य ग्रहणं तदर्थिभिः क्रियते । तस्मादुपादानसङ्ग्रहात्<br>
सदेव कार्यम् । अन्यथा सिकतासलिलयोरपि ग्रहणं स्यात् ॥</p>
<p>&lsquo;सर्वसम्भवाभावात्&rsquo; इति । यद्यसत्कार्यं भवेत् तदा सर्वस्य सर्वत्र<br>
सम्भवः स्यात् । न चैवम् । तस्मात्सदेव कार्यम् ॥</p>
<p>&lsquo;शक्तस्य शक्यकरणात्&rsquo; इति शक्तं कारणं नाशक्तमित्येवमप्यवगन्तव्यम् ।<br>
अन्यथोपहतशक्तर्बीजाङ्कुरोत्पत्तिप्रसङ्गः । शक्तश्च को<br>
भवितुमर्हति, यः शक्तिमान् । तस्य शक्तिमतः शक्यस्य करणात्,<br>
शकनीयस्य कार्यस्योत्पादनादित्यर्थः । एवं च तच्छकनीयं यदि कारणे<br>
शक्तिरूपेणावस्थितं स्यात् । तस्मात्सदेवोत्पद्यते नासत् ॥</p>
<p>&lsquo;कारणभावाच्च&rsquo; इति । कारणस्य सत्त्वादित्यर्थः । यद्यसत्कार्यमुत्पद्यते<br>
किमिति कारणभावेन कार्यस्य भावो भवति । भवति च ।<br>
तस्माच्छक्तिरूपेणावस्थितमिति गम्यते । अथवा- कारणभावादिति<br>
कारणस्वभावात् । यत्स्वभावं कारणं तत्स्वभावं कार्यम्, यथा<br>
स्निग्धस्वभावस्तिलेभ्यः स्निग्धमेव तैलम्, मृतो मृत्स्वभावो घटः ।<br>
यद्यसत्कार्यं स्यात्, असत्स्वभावेभ्यो ह्युत्पाद्येतेत्येवं साङ्ख्यानां<br>
सदेवोत्पद्यत इति सिद्धान्तः ॥ ९॥</p>
<p>कारिका १०</p>
<p>एवं महदादिकार्यं सदेवोत्पद्यत इति व्यवस्थाप्य प्रकृतेविरूपं सरूपं<br>
च दर्शयति । तत्र प्रकृतेर्विरूपमधिकृत्याह-<br>
॥ हेतुमदनित्यमव्यापि सक्रियमनेकमाश्रितं लिङ्गम् ।<br>
सावयवं परतन्त्रं व्यक्तं, विपरीतमव्यक्तम् ॥ १० ॥ ॥</p>
<p>&lsquo;हेतुमत्&rsquo; इत्यादि । व्यक्तं महदादिभूतपर्यन्तम् । अव्यक्तं प्रधानं<br>
तत्र व्यक्तं हेतुमत्, यथास्वं कारणेभ्य उत्पद्यमानत्वात् ।<br>
तत्र प्रधानादुत्पद्यमानो महान् हेतुमान्, महतोऽहङ्कारो हेतुमान्,<br>
अहङ्कारात्तन्मात्राण्येकादशेन्द्रियाण्युत्पद्यमानानि हेतुमन्ति च,<br>
तन्मात्रेभ्यश्च महाभूतानि हेतुमन्ति । विपरीतमव्यक्तमहेतुमदित्यर्थः,<br>
तस्यान्यतः कुतश्चिदनुत्पादात् । नहि प्रधानाकिञ्चिदपरमस्ति<br>
यतस्तदुत्पद्यते ॥</p>
<p>अनित्यं व्यक्तम्, कारणेभ्य उत्पन्नत्वात् घटादिवत् । कारणानि च प्रागुक्तान्येव ।<br>
विपरीतमव्यक्तं नित्यमित्यर्थः, कुतश्चिदनुत्पन्नत्वात् ॥</p>
<p>अव्यापि व्यक्तं प्रादेशिकमित्यर्थः । दैवं मानुषं तैर्यग्योनं च,<br>
तदानीमन्यत्रावर्तमानत्वात् । सर्वगतं विपरीतमव्यक्तं व्यापीत्यर्थः,<br>
देवादिषु त्रिषु लोकेषु सर्वदा वर्तमानत्वात् ।<br>
&lsquo;सक्रियम्&rsquo; इति । क्रियाशब्देनात्र संसरणमभिप्रेतम्, न क्रियामात्रम् ।<br>
महदादिसूक्ष्मपर्यन्तं व्यक्तं देवादि संसरतीत्यर्थः । विपरीतमव्यक्तम्,<br>
असंसारि । त्रिषु लोकेषु स्थितत्वान्न संसरति । न पुनः क्रियैव नास्तीति<br>
निष्क्रियम्, तस्य जगत्कर्तृत्वात् ॥</p>
<p>अनेकं व्यक्तम्, महदादिभूतपर्यन्ततायास्त्रयोविंशतिप्रकारत्वात् । विपरीतं<br>
व्यक्तम्, त्रयाणां लोकानां तस्यैकस्य कारणत्वात् ॥</p>
<p>&lsquo;आश्रितम्&rsquo; इति । यद्यस्मादुत्पन्नं महदादि व्यक्तं तदेव तदाश्रितं<br>
नान्यत् । उत्पन्नमन्यदाश्रितमिति दर्शनार्थं वचनम्, अन्यथा<br>
हेतुमदित्यनेनैवाश्रितं सिद्धमेव । विपरीतमव्यक्तम्, अनाश्रितम् ।<br>
ततोऽन्यस्य कारणस्याभावात् ॥</p>
<p>&lsquo;लिङ्गम्&rsquo; इति । लिङ्ग्यतेऽनेनाव्यक्तमिति लिङ्गम् । विपरीतमव्यक्तम्,<br>
न लिङ्ग्यते किञ्चिदनेनेति । अथवा लयं गच्छतीति लिङ्गम् ।<br>
प्रलयकाले ह्याकाशादयः पञ्च यथाक्रमं शब्दादितन्मात्रेषु लीयन्ते,<br>
तन्मात्राणीन्द्रियाणि चाहङ्कारे, अहङ्कारो महति, महान्प्रधान इति ।<br>
विपरीतमव्यक्तम्, न कुत्रचिदिदं लीयते, अहेतुत्वात् ॥</p>
<p>&lsquo;सावयवम्&rsquo; इति । शब्दादयोऽवयवा उच्यन्ते । तैराध्यात्मिकं बाह्यं च<br>
व्यक्तं युक्तम् । विपरीतमव्यक्तम्, तैरयुक्तत्वात् ॥</p>
<p>परतन्त्रम् । न स्वतन्त्रम् । यदस्मादुत्पद्यते तदेवानुरुद्ध्य स्वकार्यं<br>
जनयति न तद्व्यतिरेकेणेति दर्शनार्थम् । अन्यथा हेतुमदित्यनेनैव<br>
परतन्त्रत्वं प्रसिद्धमेव । विपरीतमव्यक्तम्, स्वतन्त्रं न<br>
किञ्चिदपेक्षते ॥ १०॥</p>
<p>कारिका ११</p>
<p>सारूप्यमधिकृत्याह-<br>
॥ त्रिगुणमविवेकि विषयः सामान्यमचेतनम्प्रसवधर्मि ।<br>
व्यक्तं, तथा प्रधानम्, तद्विपरीतस्तथा च पुमान् ॥ ११ ॥ ॥</p>
<p>&lsquo;त्रिगुणम्&rsquo; इत्यादि । त्रयस्सत्त्वादयो गुणा यस्य तत्त्रिगुणं व्यक्तम् । तथा<br>
प्रधानमपि त्रिगुणं तत्स्वभावत्वात् ॥</p>
<p>&lsquo;अविवेकि&rsquo; इति । अविवेचनशीलं व्यक्तम्, अचेतनत्वात् । यद्वा गुणेभ्यस्तस्य<br>
पृथक्त्वाभावादविवेकि । तथा प्रधानमपि ॥</p>
<p>सामान्यं व्यक्तम्, सर्वपुरुषोपभोग्यत्वान्मल्लदासीवत् । तथा प्रधानमपि ॥</p>
<p>अचेतनं व्यक्तम्, सुखदुःखमोहान्न वेदयतीत्यर्थः । तथा प्रधानमपि ॥</p>
<p>&lsquo;प्रसवधर्मि&rsquo; इति । प्रसवो धर्मोऽस्यास्तीति प्रसवधर्मि व्यक्तम् ।<br>
तथा प्रधानमपि । द्वयोरपि प्रसवधर्मित्वम् ॥</p>
<p>तथा च प्रधानान्महान्, महतोऽङ्कार इत्यादिना<br>
स्वकार्योत्पादनधर्मत्वाद्यथा व्यक्ताव्यक्तयोर्वैरूप्यं सारूप्यं च,<br>
तथा किं पुरुषस्य वापीत्याह- &lsquo;तद्विपरीतस्तथा च पुमान्&rsquo; इति ।<br>
व्यक्ताव्यक्ताभ्यां कैश्चिद्धर्मैर्विलक्षण इत्यर्थः ॥</p>
<p>अत्र पूर्वस्या आर्याया अर्थो योज्यते । हेतुमद्व्यक्तम्, अहेतुमदव्यक्तम् ।<br>
पुरुषोऽप्यहेतुमान्, तस्य कुतश्चिदनुत्पादात् ॥</p>
<p>अनित्यं व्यक्तम्, नित्यमव्यक्तम् । पुरुषो नित्यः, कुतश्चिदनुत्पन्नत्वात् ॥</p>
<p>अव्यापि व्यक्तम्, व्याप्यव्यक्तम् । पुरुषोऽपि व्यापी यदा प्रकृत्या मुक्तः ।<br>
युक्तश्चेत्, व्यक्तेन सदृशो न प्रधानेन । हि सर्वदा देवादिषु<br>
प्रवर्तते ॥</p>
<p>सक्रियं व्यक्तम्, निष्क्रियमव्यक्तम्, असंसारित्वात् । पुरुषोऽपि निष्क्रियः,<br>
कर्तृत्वाभावात् ॥</p>
<p>अनेकं व्यक्तम्, एकमव्यक्तम् । पुरुषोऽनेको बहुत्वात् । तस्य बहुत्वं<br>
प्रतिपादयिष्यति । प्रधानेनात्र वैसादृश्यं तस्यैकत्वात् ॥</p>
<p>आश्रितं व्यक्तम्, अनाश्रितमव्यक्तम् । पुरुषोऽप्यनाश्रितः<br>
कुतश्चिदनुत्पन्नत्वात् ॥</p>
<p>लिङ्गं व्यक्तम्, अलिङ्गमव्यक्तम् । पुरुषोऽप्यलिङ्गः । न किञ्चिदनेन<br>
लिङ्ग्यते न वायं कदाचिल्लीयतेऽनुत्पन्नत्वात् ॥</p>
<p>सावयवं व्यक्तम्, निरवयवमव्यक्तम् । पुरुषोऽपि निरवयवः<br>
शब्दादिभिरयुक्तत्वात् ।<br>
परतन्त्रं व्यक्तम्, स्वतन्त्रमव्यक्तम् । पुरुषोऽपि स्वतन्त्रः,<br>
कुतश्चिदनुत्पन्नत्वात् ॥</p>
<p>द्वितीयस्या आर्याया अर्थो योज्यते-<br>
त्रिगुणं व्यक्तमव्यक्तं च । निर्गुणः पुरुषः, गुणानां तत्राभावात् ॥</p>
<p>अविवेकि व्यक्तमव्यक्तं च । विवेकी पुरुषश्चेतनत्वात् । विविक्तो वा<br>
निर्गुणत्वात् ॥</p>
<p>विषयो व्यक्तमव्यक्तं च । पुरुषो निर्विषयः, भोक्तृत्वात्, न भोग्यः ॥</p>
<p>सामान्यं व्यक्तमव्यक्तं च । पुरुषोऽसामान्यः, अविषयत्वात् ॥</p>
<p>अचेतनं व्यक्तमव्यक्तं च । चेतनः पुरुषः सुखादिवेदनत्वात् ॥</p>
<p>प्रसवधर्मि व्यक्तमव्यक्तं च । पुरुषोऽप्रसवधर्मी, अकर्तृत्वात् ।<br>
इत्युक्तम् ॥ ११॥</p>
<p>कारिका १२</p>
<p>त्रयाणामपि वैरूप्यं सारूप्यं चेति त्रिगुणमित्युक्ते, के के त्रयो गुणाः<br>
किमात्मका इत्याह-</p>
<p>॥ प्रीत्यप्रीतिविषादात्मकाः प्रकाशप्रवृत्तिनियमार्थाः ।<br>
अन्योऽन्याभिभवाश्रयजननमिथुनवृत्तयश्च गुणाः ॥ १२ ॥ ॥</p>
<p>&lsquo;प्रीत्यप्रीतिविषादात्मकाः&rsquo; इत्यादि । प्रीत्यादय आत्मानो येषां गुणानां ते<br>
तथोक्ताः सत्त्वरजस्तमांसि त्रयो गुणाः । तत्र प्रीत्यात्मकं सुखात्मकं<br>
सत्त्वम्, अप्रीत्यात्मकं दुःखात्मकं रजः, विषादात्मकं मोहात्मकं तमः ।<br>
गुणा ह्यतीन्द्रियत्वात्परिणत्या सुखादिनानुमीयमानास्तदात्मका इति व्यपदिश्यन्ते<br>
॥</p>
<p>किं पुनरेषां प्रयोजनमित्याह- &lsquo;प्रकाशप्रवृत्तिनियमार्थाः&rsquo; इति ।<br>
प्रकाशार्थं सत्त्वं प्रकाशकत्वात्, प्रवृत्त्यर्थं रजश्चलत्वात्,<br>
नियमार्थं तमः स्तिमितत्वात् ॥</p>
<p>किमिति ते गुणाः परस्परसव्यपेक्षाः किं वा नेत्याह-<br>
&lsquo;अन्योऽन्याभिभवाश्रयजननमिथुनवृत्तयश्च गुणाः&rsquo; इति ।<br>
अन्योऽन्यशब्दः प्रत्येकमभिसम्बद्ध्यते । अभिभवतीत्यभिभवः ।<br>
पचाद्यच् । अन्योऽन्यस्याभिभवा अन्योऽन्याभिभवाः । तद्यथा देवेषु<br>
सत्त्वमुद्रिक्तं रजस्तमसी अभिभवति, मनुष्येषु रजः सत्त्वतमसी,<br>
तिर्यक्षु (तमः सत्त्वरजसी) । आश्रीयन्त इत्याश्रयाः । कर्मण्यण् ।<br>
अन्योऽन्यस्याश्रयाः, त्रिदण्डवत् । नाश्रयान्तरमेषाम्, अनाश्रयाश्च<br>
कर्तारः । जनयन्तीति जननाः । &lsquo;कृत्यल्युटो बहुलम्&rsquo; इति कर्तरि<br>
ल्युट् । अनेकार्थत्वात् च धातूनां बोधनार्था द्रष्टव्याः । अन्योऽन्यस्य<br>
प्रबोधका इत्यर्थः । सर्वं हि व्यक्तमुत्पद्यमानं त्रिगुणात्मकमुत्पद्यते ।<br>
तत्र यदा सत्त्वमुत्कटं तदा रजस्तमसी न्यक्कृतशक्तिके ।<br>
प्रबोध्यायस्कान्तो लोहवदुक्तम् (?) । सत्वन्यत्कृतेन गुणेन व्यक्तं<br>
जनयति (?) एवं रजस्तमश्च योज्यम् । यदा गुणद्वयमुद्भूतशक्ति तदा<br>
द्वयमपीतरदभिभवति, प्रबोधयतीत्यर्थः । अन्योऽन्यमिथुना इति ।<br>
अन्योऽन्यस्य सहाया इत्यर्थः । तथा चोक्तं विष्णुगीतायाम्-<br>
रजसो मिथुनं सत्त्वं सत्त्वस्य मिथुनं रजः ।<br>
उभयोः सत्त्वरजसोर्मिथुनं तम उच्यते ॥</p>
<p>एकस्यां व्यक्तौ त्रयाणामभिभवप्रबोधनानुक्तौ व्यक्तम्, इतरे तु तौ<br>
एव प्रवृत्तिं जनयन्त इति दर्शयन्नाह- अन्योऽन्यवृत्तय इति ।<br>
वृत्तिः सुखादिरूपेण परिणतिः । वृतिहेतुत्वाद् वृत्तय उच्यन्ते ।<br>
अन्योन्यवृत्तिहेतव इत्यर्थः । तद्यथा काचिद्योषिद्रूपशीलदत्यन्तगुणा<br>
(!) सितत्वात्सात्त्विकी सा भर्त्तुः सुखमुत्पादयति सपत्नीनां<br>
कासाञ्चिद्दुःखं कासाञ्चिद्विषादमित्यत्र सत्त्वमात्मनो द्वयोश्च<br>
वृत्तिहेतुः । कस्यचित्प्रभोरत्यन्तशूरत्वाद् भृत्या राजसाः,<br>
परेषां युध्यमानानां प्रहारैर्दुःखं जनयन्ति, पलायमानानां<br>
विषादम्, स्वामिनश्च तुष्टिमित्यत्र रज आत्मनो द्वयोस्च वृत्तिहेतुः ।<br>
मेघांश्चाम्बुगु ॥॥।वानिषान्धकारीकृत्योन्नतत्वात् (?) तामसाः, ते<br>
वर्षन्तः प्रोषितभर्तृकाणां विषादं जनयन्ति, पथिकानां दुःखम्<br>
कृषीवलानां तुष्टिमित्यत्र तम आत्मनो द्वयोश्च वृत्तिहेतुः ॥ १२॥</p>
<p>कारिका १३</p>
<p>एषां दुर्लक्षणानां लक्षणान्तरमाह-<br>
॥ सत्त्वं लघु प्रकाशकमुपष्टम्भकं चलं च रजः ।<br>
गुरु वरणकमेव तमः, प्रदीपवच्चार्थतो वृत्तिः ॥ १३ ॥ ॥</p>
<p>&lsquo;सत्त्वम्&rsquo; इत्यादि । इष्टं साङ्ख्याचार्याणां सत्त्वं लघुस्वभावं प्रकाशं च ।<br>
यस्योद्रेकाच्छरीरेंऽशानि लघूनि भवन्ति, विषयप्रकाशनसमर्थानि<br>
चेन्द्रियाणि । बाह्यानि च द्रव्याणि लघूनि प्रकाशात्मकानि निर्मलानि<br>
भवन्ति ॥</p>
<p>&lsquo;उपष्टम्भकं चलं च रजः&rsquo; इति । उपष्टम्भयतीत्युपष्टम्भकम् ।<br>
यस्योद्रेकाद् देवदत्तो व्यवस्यति, चलचित्तश्च भवति । बाह्यानि चलानि<br>
भवन्तीति ॥</p>
<p>&lsquo;गुरु वरणकमेव तमः&rsquo; इति । वृणोति पिधत्त इति । &lsquo;कृत्यल्युटो बहुलम्&rsquo;<br>
इति कर्तरि ल्युट्, करणे वा । पश्चात् स्वार्थे कन् । यस्योद्रेकाद् गुरूण्यङ्गानि<br>
भवन्ति, इन्द्रियाणि च तमसैवात्तानि भवन्ति । बाह्यानि च गुरूण्यनिर्मलानि<br>
च भवन्ति ॥</p>
<p>उदाहरणदिगियमन्यान्यपि विज्ञेयानि भवन्ति । तथा<br>
चाहुः- प्रीतिप्रीति(?)स्वाभिषङ्गलाघवानि प्रसादहर्षौ<br>
च, स्तम्भौद्धत्यद्वेषचलनशोषणतापभेदाश्च,<br>
वरणापध्वंसनसादनगौरवदैन्यभीतयश्चैतानि सत्त्वरजस्तमसां<br>
क्रमेण ज्ञातव्यानि लिङ्गानि ॥</p>
<p>ननु चैते परस्परविलक्षणा गुणा विरुद्धत्वात् कथं सम्भूयैकत्र<br>
वर्तन्त इत्याह- &lsquo;प्रदीपवच्चार्थतो वृत्तिः&rsquo; इति । प्रदीपस्येव<br>
प्रदीपवत् । तैलवर्त्त्यग्निसमुदायः प्रदीपः । यदा समुदायात्म<br>
॥॥।परस्परविलक्षणानामपि प्रदीपभा ॥।प्रवृतिः, तमसि स्थिता<br>
घटादयो देवदत्तस्य प्रकाशयितव्या इति, तथा सत्त्वरजस्तमसां<br>
पुरुषार्थहेतुना प्रवृत्तिः, पुरुषार्थशब्दोपलब्धिश्चेति ॥ १३॥</p>
<p>कारिका १४</p>
<p>ननु च &lsquo;त्रिगुणमविवेकि विषयः सामान्यमचेतनं प्रसवधर्मि व्यक्तम्&rsquo;,<br>
तत्र सुखदुःकमोहोपलब्धेस्त्रैगुण्यं व्यक्तं सिद्धम्, अविवेक्यादयो धर्माः<br>
प्रसवपर्यन्ताः कथं सिद्ध्यन्तीत्याह-</p>
<p>॥ अविवेक्यादिस्सिद्धस्त्रैगुण्यात्तद्विपर्ययाभावात् ।<br>
कारणगुणात्मकत्वात्कार्यस्याव्यक्तमपि सिद्धम् ॥ १४ ॥ ॥</p>
<p>&lsquo;अविवेक्यादिः सिद्धः&rsquo; इत्यादि । गुणिद्वारेण गुणाभिधानम् ।<br>
अविवेक्यादिगुणस्सिद्धः । व्यक्त इति वाक्यशेषः ॥</p>
<p>कुतः? त्रैगुण्यात् । कथं? यस्माद्गुणा एवाविवेकिनो भोग्यास्सामान्या अचेतना<br>
प्रसवधर्मिणश्च, ते च व्यक्ते सिद्धा इति सिद्धो गुणः ॥</p>
<p>&lsquo;तद्विपर्ययाभावात्&rsquo; इति । (त्रैगुण्यस्याभावादिति) ।<br>
त्रैगुण्यस्याभावेऽविवेक्यादयोरभावात् । न हि निर्गुणस्य पुरुषस्याविवेक्यादिः<br>
सम्भवति । तस्मात्त्रैगुण्यादेवाविवेक्यादिस्सिद्धः ॥</p>
<p>एवं च सति, प्रधानमपि त्रैगुण्यात्तथाविधं सिद्धम् । यदाह-<br>
&lsquo;कारणगुणात्मकत्वात्कार्यस्याव्यक्तमपि सिद्धम्&rsquo; इति । कारणस्य यो गुणः स<br>
आत्मा स्वभावो यस्य तत्तथोक्तम् । तस्य स्वभावस्तत्त्वम् । तस्मादिह लोके<br>
कारणगुणकं कार्यं दृष्टम् । शुक्लैः कृष्णैर्वा तन्तुभिरारब्धः<br>
पटः शुक्लः कृष्णो वा भवति । यद्यव्यक्तं तथाविधं न स्यात्, कथं<br>
व्यक्तं तथाविधं भवेत् ॥ १४॥</p>
<p>कारिका १५</p>
<p>ननु च सति धर्मिणि धर्माश्चिन्त्यन्ते, प्रधानस्यैव<br>
धर्मिणोऽलब्धसिद्धित्वात् कथमविवेक्यादीत्याह-</p>
<p>॥ भेदानां परिमाणात् समन्वयाच्छक्तितः प्रवृत्तेश्च ।<br>
कारणकार्यविभागादविभागाद्वैश्वरूप्यस्य ॥ १५ ॥ ॥</p>
<p>&lsquo;भेदानाम्&rsquo; इत्यादि । कार्यतस्तदुपलब्धेर्महदादि तच्च कार्यमित्यनेनैव<br>
साधितेऽस्मिन् यथावदधिगते पुनर्दार्ढ्यार्थं समनन्तरोपादानम् । भिद्यन्त<br>
इति भेदाः कार्यविशेषास्तेषां (एकस्संसर्गी दृष्टः) परिमाणाच्च ।<br>
भेदानां परिमितत्वादित्यर्थः । येन च परिमितास्तेषामेकः संसर्गी<br>
दृष्टः । यथा मूलाङ्कुरपत्रकाण्डप्रसवपुष्पतण्डुलकणानां<br>
भेदानां व्रीहिः तविबाह्याध्यात्मिकभेदाः । परिमितबाह्या<br>
ब्रह्मादिस्तम्बपर्यन्ताश्चतुर्दश । आध्यात्मिकाश्च<br>
महदहङ्कारतन्मात्रेन्द्रियभूताख्यास्त्रयोविंशतिः । तस्मादेतेषामेकेन<br>
संसर्गिणा भवितव्यम् । यत्रैषां संसर्गस्तदव्यक्तं कारणमस्तीति<br>
सामान्यतोदृष्टमनुमानम् ॥</p>
<p>&lsquo;समन्वयात्&rsquo; भेदानामिति वर्तते । समन्वयोऽनुगमः ।<br>
एकजात्यनुगमादित्यर्थः । य एकजात्यनुगता भेदास्तेषामेकमेव<br>
तथाभूतं कारणं दृष्टम् । यथा कटककेयूरादीनां सुवर्णपिण्डः,<br>
यथा वा शरावादीनां मृत्पिण्डः । एवमेषामपि बाह्याध्यात्मिकानां<br>
सुखदुःखमोहानुगतत्वादेकेन तथाविधेन भवितव्यम् । य एषां<br>
समुदायस्तत्प्रधानमिति सामान्यतोदृष्टम् ।<br>
&lsquo;शक्तितः प्रवृत्तेश्च&rsquo; इति । इह कुलालादिशक्तिपूर्विका घटादीनां<br>
प्रवृत्तिर्दृष्टा नाशक्तिपूर्विका । एषामपि बाह्याध्यात्मिकानां<br>
प्रवृत्तिर्दृश्यते । ततश्च प्राक् च प्रवृत्तेर्जनितया शक्त्या<br>
भवितव्यम् । यासौ शक्तिः सैवाव्यक्तभावमापद्यत इति सामान्यतोदृष्टम् ॥</p>
<p>&lsquo;कारणकार्यविभागात्&rsquo; इति । कारणस्य पूर्वभावित्वात् पूर्वनिपातः ।<br>
अल्पाच्तरस्य पूर्वनिपातस्यानित्यत्वम् । यत उत्पद्यते तत्कारणम्,<br>
यच्चोत्पद्यते तत्कार्यम् । यथा मृत्पिण्डघटयोर्जन्यजनकत्वेन<br>
पृथगर्थक्रियाकरणाच्च विभागो दृष्टः । अन्यथा<br>
घटास्योदकाहरणक्रिया या न सा मृत्पिण्डस्य, या मृत्पिण्डस्य न सा घटस्य ।<br>
एवं व्यक्तस्य महदादेः कार्यत्वात्पृथगर्थक्रियाकरणाच्च विभागः ।<br>
तस्मादस्य कारणेन भवितव्यम् । तच्चाव्यक्तात्किमन्यत् स्यादिति ॥</p>
<p>अस्मिन् व्याख्याने &lsquo;कार्यतस्तदुपलब्धेर्महदादि तच्च कार्यम्&rsquo; इत्यनेनैव<br>
सिद्धत्वादन्यैरन्यथा व्याख्यायते । यदुपकरोति तक्तारणम्, यदुपक्रियते<br>
तत्कार्यं तयोर्विभागात्, उपकार्योपकारकभावादित्यर्थः । तत्र कार्य<br>
॥।व्यादीनि शरीरस्थानि स्थानसाधना ॥।वभोगैः कारणान्युपकुर्वन्ति ।<br>
कारणानि च वृद्धिक्षतसंरोहणपालनैः कार्याणि । बाह्यानि च कारणानि<br>
पृथिव्या धृतिसङ्ग्रहपत्तिव्यूहनावकाशदानैः परस्परमुपकुर्वन्ति ।<br>
तथा दैवमानुषतैर्यग्योनानि परस्परोपकारीणि । तत्र दैवम्,<br>
यथाकालं शीतोष्णवर्षागमः, मानुषतैर्यग्योनान्युपकरोति ।<br>
मानुषमिज्यायागस्तुतिभिर्दैवं रक्षति, पोषणभेषज्यैशाह<br>
तैर्यग्योनमुपकरोति । यथाध्यात्मिकानां बाह्यानां चोपकार्योपकारकभावो<br>
बुद्धिकृत इव दृश्यते तदस्य कश्चिद्व्यवस्थापिता स्यात्, कुतोऽयं<br>
विभाग इत्यन्यथानुपपत्तेः ॥</p>
<p>&lsquo;अविभागाद्वैश्वरूप्यस्य&rsquo; इति । न विद्यते विभागोऽस्येत्यविभागः ।<br>
अविभक्तादित्यर्थः । तस्माद्वैश्वरूप्यस्योपलब्धेरिति शेषः । इह<br>
लोकेऽविभक्तादेकस्मादिक्षुद्रव्याद्रसफाणितगुडखण्डशर्करादिवैश्वरूप्यं<br>
नानात्वं दृश्यते,<br>
तथैकस्माद्दुग्धाद्दधिमस्तुनवनीतघृतादिवैश्वरूप्यमुपलभ्यते ।<br>
एवमाध्यात्मिकानां बाह्यानां च वैश्वरूप्यम् । तस्मादेषामविभक्तेनैव<br>
भवितव्यमिति सामान्यतोदृष्टम् ॥</p>
<p>अन्यस्त्वाह- &lsquo;अविभागे वैश्वरूप्यस्य&rsquo; इति । अविभागो लयः,<br>
वैश्वरूप्यं जगत् नानारूपत्वात् । प्रलयकाले वैश्वरूप्यं क्व लीयते<br>
स्थित्युत्पत्तिप्रलयाज्जगत इति । न चेश्वरे लयनं सम्भवति, तस्य<br>
निर्गुणत्वेनाभ्युपगमात् । तस्मादन्यथानुपपत्त्यास्ति तदेकमिति । तथा<br>
चाहुः-<br>
प्रधानादानुपूर्व्येण सृष्टिर्लोकस्य संसरः ।<br>
प्र ॥॥प्रातिलोम्येन पुनस्तत्रैव सञ्चरः ॥ इति ॥ १५॥</p>
<p>कारिका १६</p>
<p>एषां हेतूनां प्रवर्तनार्थमाह-</p>
<p>॥ कारणमस्त्यव्यक्तम्, प्रवर्तते त्रिगुणतः समुदयाच्च ।<br>
परिणामतः सलिलवत्, प्रतिप्रतिगुणाश्रयविशेषात् ॥ १६ ॥ ॥</p>
<p>&lsquo;कारणमस्ति&rsquo; इत्यादि ॥</p>
<p>यदि कारणमस्त्यव्यक्तं तत्कथं प्रवर्तत इत्याह-<br>
&lsquo;त्रिगुणतस्समुदयाच्च&rsquo; इति । यदा प्रकृतिस्था गुणास्साम्येन प्रवर्तन्ते<br>
तदा (त्रीनेवाधिकृत्य प्रवरन्ते नैकैकमित्यर्थः । यदा वैषम्येण<br>
प्रवर्तन्ते तदा) कार्यं कारणारब्धत्वात् समुदयात् प्रवर्तते । समन्तादुदयो<br>
यस्य गुणस्य तमधिकृत्येत्यर्थः, शेषन्यक्कृतशक्तिकत्वात् । यदि<br>
समुदयादव्यक्तं प्रवर्तते तस्मादुत्पन्नं तदव्य ॥।स्मान्न भवति ॥</p>
<p>शुक्लेभ्यः कृष्णेभ्यो वा तन्तुभ्यः शुक्लः कृष्णो वा पटो भवतीत्याह-<br>
&lsquo;परिणामतः&rsquo; इत्यादि । पूर्वस्यामवस्थायामवस्थान्तरं परिणामः, तस्माद्धेतोः<br>
प्रवर्तते । यथा कणिकायाः सूक्ष्माया मूलकः शाखाप्रशाखादिप्रवृद्धो<br>
महान्वनस्पतिर्व्यक्तो भवति, एवमव्यक्ताद्व्यक्तं परिणमति ॥</p>
<p>यद्येवमेकरूपादुत्पन्नस्य त्रैलोक्यस्य कथमनेकरूपत्वमित्याह-<br>
&lsquo;सलिलवत्प्रतिप्रतिगुणाश्रयविशेषात्&rsquo; इति । सलिलेन तुल्यं वर्तत इति<br>
सलिलवत् । एकैकं प्रति गुणाः प्रतिप्रतिगुणाः । त एवाश्रयास्तेषां यो<br>
विशेषस्तस्माद्धेतोः प्रवर्तन्ते । यथा सलिलमन्तरिक्षादेकरसमपि<br>
तदेकस्य कट्वम्लादेर्गुणस्याश्रयभूतस्य विशेषान्नानारसं वर्तते<br>
एवमव्यक्तमपीति गुणात्मकत्वादेकैकगुणाश्रयविशेषान्नानारूपं<br>
प्रवर्तते । तत्र सत्त्वस्य कृतेराश्रयस्य विशेषाद्देवभावेन<br>
वर्तनम्, रजस आश्रयस्य विशेषान्मानुषभावेन, तमस आश्रयस्य<br>
विशेषात्तिर्यग्योनिभावेनेति ॥ १६॥</p>
<p>कारिका १७</p>
<p>एवमव्यक्तस्यास्तित्वं प्रवृत्तिं च प्रसाध्य पुरुषास्तित्वं<br>
प्रसाधयितुमाह-<br>
॥ सङ्घातपरार्थत्वात् त्रिगुणादिविपर्ययादधिष्ठानात् ।<br>
पुरुषोऽस्ति भोक्तृभावात्कैवल्यार्थं प्रवृत्तेश्च ॥ १७ ॥ ॥</p>
<p>&lsquo;सङ्घातपरार्थत्वात्&rsquo; इत्यादि । संहन्यत इति सङ्घातः । सङ्घातश्चासौ<br>
परार्थश्चेति सङ्घातपरार्थः । सङ्घातत्वं हेतुः परार्थत्वं साध्यम् ।<br>
इह लोके सङ्घातबाह्याः शयनासनादयो ये ते परार्था दृष्टाः ।<br>
ते हि देवदत्तस्य परस्यार्थं कुर्वन्ति न स्वार्थम् । एतेऽप्याध्यात्मिका<br>
महदादयः शरीरसञ्ज्ञकाः सङ्घाताः, तैः परार्थैर्भवितव्यम् । न<br>
च पुरुषव्यतिरिक्तोऽन्यः परोऽस्ति, पुरुष एव पर इ ॥॥न्यतोदृष्टम् ॥</p>
<p>ननु महदादिभूतपर्यन्तं शरीरमेव पुरुषो नान्यः कश्चिदित्यत्राह-<br>
&lsquo;त्रिगुणादिविपर्ययात्&rsquo; इति । आदिशब्देनाविवेक्यादयः पञ्च धर्मा दृश्यन्ते ।<br>
तथा हि तद्विपरीतः पुमानित्युक्तम् । ततश्च तद्विपरीतत्वात्पुंसः<br>
कथं महदादिमात्रमेव पुरुषः । तस्माद्व्यतिरिक्तः पुरुषो यस्यार्थका<br>
इमे सङ्घाताः ॥</p>
<p>&lsquo;अधिष्ठानात्&rsquo; इति । अधितिष्ठत्यस्मिन्नित्यधिष्ठानम् ।<br>
महदादिभूतपर्यन्तं शरीरमिह लोके यदधिष्ठानं तत्पराधिष्ठितं<br>
दृष्टम्, यथा रथादि । दृश्यते चाधिष्ठानं शरीरम् ।<br>
तस्मादस्याधिष्ठात्रा भवितव्यम् । योऽसावधिष्ठाता स पुरुषः,<br>
नान्तःकरणमधिष्ठातृ, तस्याचेतनत्वादिति सामान्यतोदृष्टम् ॥</p>
<p>&lsquo;भोक्तृभावात्&rsquo; इति । भोक्तृत्वादित्यर्थः । इह लोके भोग्यं दृष्ट्वा<br>
भोक्तानुमीयते । दृश्यते महदादिपर्यन्तं भोग्यम्, तस्मादस्यापि<br>
भोक्त्रा भवितव्यमिति सामान्यतोदृष्टम् । न चान्तःकरणं भोक्तृ,<br>
तस्याचेतनत्वाद्भोग्यत्वाच्च । यश्च भोक्ता स एव पुरुषः<br>
सात्मकं जीवच्छरीरं प्राणादिमत्त्वात् । अस्मिन् देधे योऽयमात्मा<br>
समानजातीयानेकवस्त्वन्तरसहायः, प्रतिनियतैर्जन्मादिभिर्युज्यमानत्वात्<br>
मनोवत् ॥</p>
<p>&lsquo;कैवल्यार्थं प्रवृत्तेश्च&rsquo; इति । कैवल्यं मोक्षः ।<br>
तदन्यार्थप्रधानस्यैषा प्रवृत्तिः । तथाहि- प्रधानं बुद्ध्यात्मना<br>
परिणमति । बुद्धेश्चाष्टादशानि । तेषु च ज्ञानं कैवल्यम् । तत्र यदि<br>
पुरुषो न स्यात्तदा तदर्था प्रवृत्तिर्न भवेत् । तस्मादन्यथानुपपत्त्या<br>
पुरुषोऽस्ति ॥</p>
<p>तत्र सिद्धे पुंसि विवादाः । एक एवायं पुरुषः सर्वशरीरेषु स्थित<br>
इत्येके । सर्वे काय उपनतानेकात्मानस्सात्मकत्वात्, योगिशरीरवृन्द ॥</p>
<p>प्रतिशरीरमनेकः पुरुष इत्यपरे । एक एव पुराणः पुरुषः, तस्मादग्नेस<br>
॥विष्फुलिङ्गाः प्रतिशरीरं पुरुषा आबिर्भूता इति वेदान्तवादिनः ॥ १७॥</p>
<p>कारिका १८</p>
<p>अत्राह-<br>
॥जननमरणकरणानां प्रतिनियमादयुगपत्प्रवृत्तेश्च ।<br>
पुरुषबहुत्वं सिद्धं त्रैगुण्यविपर्ययाच्चैव ॥ १८ ॥ ॥</p>
<p>&lsquo;जननमरणकरणानाम्&rsquo; इत्यादि । करणं चक्षुरादीन्द्रियम्<br>
देहेन्द्रियादेरधिष्ठानस्योत्पत्तिविनाशौ । तद्योगात्पुरुषः जननमरणेऽपि<br>
व्यवस्थाप्येते । स्वतः पुरुषस्य ते न सम्भवतः । कुतः ? - नित्यतात्<br>
तत्र यद्येकः पुरुषः स्यात्तदैकस्मिन् जायमाने म्रियमाणे वा सर्वेषां<br>
जननमरणे स्याताम् । तथैकस्मिंश्चक्षुष्मति श्रोत्रवति वा सर्वेऽन्धा<br>
(बधिरा वा, पश्येयुः श्रुणुयुर्वा । एकस्मिन्नन्धे) बधिरे वा तथा स्युः ।<br>
न चैवम्, जननादीनां प्रतिनियमात् । तस्मादन्यथानुपपत्त्या पुरुषबहुत्वं<br>
सिद्धम् ॥</p>
<p>&lsquo;अयुगपत्प्रवृत्तेश्च&rsquo; इति । यद्येकः पुरुषः स्यात्तदैकेनाधिष्ठात्रा<br>
तिष्ठति देहे, धर्माधर्मयोरर्थानर्थयोः सुखदुःखयोर्वा प्रवृत्ते,<br>
सर्व एव युगपत्प्रवर्त्तेरन् । न चैवमित्यन्यथानुपपत्तिः ॥</p>
<p>&lsquo;त्रैगुण्यविपर्ययाच्च&rsquo; इति । त्रय एव गुणास्त्रैगुण्यम् । तद्<br>
विपर्ययोऽन्यथात्वम् । अधिष्ठानस्य त्रिगुणात्मकत्वात्तद्योगात्पुरुषोऽपि<br>
त्रिगुणात्मक इत्युच्यते । तत्र यद्येकः पुरुषः स्यात्तदैकस्मिन् सात्त्विके<br>
राजसे तामसे वा, सर्व एव तथाविधाः स्युः । न चैवम्, गुणानं<br>
विपर्ययदर्शनदित्यन्यथानुपपत्तिः ॥</p>
<p>पुराणपुरुषादग्नेरिव विष्फुलिङ्गाः प्रतिशरीरं पुरुषा इत्यस्मिन्नपि<br>
दर्शने पुरुषबहुत्वमस्त्येव । तेषां परस्परविलक्षणत्वात् ते<br>
पुराणपुरुषादभिन्ना भिन्ना वेति दर्शनद्वयम् । तदन्यत्र विवारितत्वादिह<br>
ग्रन्थगौरवभयान्नोपन्यस्तमस्माभिरिति ॥ १८॥</p>
<p>कारिका १९</p>
<p>एवं पुरुषबहुत्वं प्रसाद्ध्य तद्धर्मान् कथयितुमाह-<br>
॥ तस्माच्च विपर्यासात्सिद्धं साक्षित्वमस्य पुरुषस्य ।<br>
कैवल्यम्माध्यस्थं द्रष्टृत्वमकर्तृभावश्च ॥ १९ ॥ ॥</p>
<p>&lsquo;तस्माच्च विपर्यासात्&rsquo; इत्यादि । यः प्रागुक्तो विपर्ययः- त्रिगुणमविवेकि<br>
विषयः - इत्यादिना, तस्मात्साक्षित्वादयो धर्माः पुरुषस्य सिद्धाः ।<br>
तत्र निर्गुणस्य पुरुषस्याप्रसवधर्मित्वादकर्तृत्वम् । यश्चाकर्ता स<br>
भवत्युदासीनः । सप्तविधं चास्यौदासीन्यम् । तथा चोक्तम् -<br>
पश्यति शृणोति सर्वम करोति स्थितिं प्रसङ्गं च नापि ।<br>
स्वतो न परतो ॥ंओभयतश्चाप्युदासीनः ॥ इति ॥</p>
<p>यश्चोदासीनः स साक्ष्यपि भवति प्रधानसम्बन्धिनः क्रियाकलापस्य<br>
निर्गुणत्वात् ॥</p>
<p>कैवल्यं केवलभावात् चेतनत्वाच्च द्रष्टृत्वमिति ॥</p>
<p>ननु च यद्यकर्ता तत्कथं- भोक्तृभावादस्ति पुरुषः- ? तथा चाहुः-<br>
बालहुताशनतरवः स्वयमकृतानां यथा हि भोक्तारः ।<br>
पुरुषोऽपि विषयफलानां स्वयमकृतानां तथापि भोक्ता ॥ इति ॥</p>
<p>इत्युक्तमकर्तुरपि भोक्तृत्वमस्येति ॥ १९॥</p>
<p>कारिका २०</p>
<p>ननु च यद्यचेतनमव्यक्तं कथं देहेन्द्रियसञ्ज्ञमधिष्ठानं<br>
धर्माधर्मादिषु प्रवर्त्तते, तस्याचेतनत्वादित्याह-<br>
॥ तस्मात्तत्संयोगादचेतनं चेतनावदिव लिङ्गम् ।<br>
गुणकर्तृत्वेऽपि तथा कर्तेव भवत्युदासीनः ॥ २० ॥ ॥</p>
<p>&lsquo;तस्मात्तत्संयोगात्&rsquo; इत्यादि । तेन पुरुषेण यः संयोगस्तस्मादचेतनं<br>
चेतनावदिव भवति । यथाग्निसंयोगाल्लोहमणिरित्युच्यते । लिङ्गं<br>
महदादिसूक्ष्मपर्यन्तं वक्ष्यति ॥</p>
<p>यदि तदेव त्रिगुणात्मकं कर्तृ न पुमान्, कथं पुरुषो गच्छतीत्युच्यत<br>
इत्याह- &lsquo;गुणकर्तृत्वेऽपि तथा कर्तेव भवत्युदासीनः&rsquo; इति ।<br>
गुणानां कर्तृत्वं न पुरुषस्य । यथा पुरुषसंयोगादचेतनं लिङ्गं<br>
चेतनावदिव भवति, तथा गुणात्मकलिङ्गसंयोगादकर्तापि सन् कर्तेव<br>
भवति । उदासीनः । यथा स्वामी स्वयमयोद्धापि यौधभृत्यसंयोगाद्<br>
योद्धेति व्यपदिश्यते, तथा पुरुषोऽप्युपचारेण कर्तेति ।<br>
तथा चोक्तम् -<br>
प्रवर्त्तमानान् प्रकृतेरिमान् गुणांस्तमोऽभिभूतो विपरीतदर्शनः ।<br>
अहं करोमीत्यबुधोऽभिमन्यते तृणस्य कुब्जीकरणेऽप्यनीश्वरः ॥</p>
<p>इति ॥ २०॥</p>
<p>कारिका २१</p>
<p>ननु प्रधानपुरुषयोः किं (कर्तृत्वं) चैतन्यार्थमेव संयोगः,<br>
किं वान्यार्थमपीत्याह-<br>
॥ पुरुषस्य दर्शनार्थं कैवल्यार्थं तथा प्रधानस्य ।<br>
पङ्ग्वन्धवदुभयोरपि संयोगस्तत्कृतः सर्गः ॥ २१ ॥ ॥</p>
<p>&lsquo;पुरुषस्य&rsquo; इत्यादि । पुरुषस्यार्थो द्विविधः, विषयोपभोगः कैवल्यं च ।<br>
तदुभयं प्रधानेन सम्पाद्यम् । विषयोपभोगश्च प्रधानविभूतिमन्तरेण<br>
न सम्भवति, इति दर्शनार्थं पुरुषः प्रधानेन संयुज्यते । मानं<br>
स्वां विभूतिं दर्शयितुमसमर्थात्पुरुषेण संयुज्यते (?) । दृष्ट्वा स<br>
सर्वां विभूतिमनुभूय विरसत्वाद् विरक्तः पुरुषः प्रधानेन त्यज्यते ।<br>
त्यक्तस्य कैवल्यमित्यतो दर्शनार्थं कैवल्यार्थं च द्वयोरपि संयोगो<br>
मत्स्योदकवदुदुम्बरमशकश्च ॥</p>
<p>&lsquo;पङ्ग्वन्धवत्&rsquo; इति । दृष्टान्तः । पङ्गुः सचक्षुः पश्यति<br>
पन्थानं न सञ्चरति, अन्धोऽपि सञ्चरति न पश्यति पन्थानम् ।<br>
तयोः स्वार्थभ्रष्टयोर्ग्रामप्राप्त्यर्थः सम्बन्धो भूतः । तत्र<br>
पङ्गुरन्धस्कन्धमारुह्य गतिमान्, अन्धोऽपि द्रष्ट्रधिष्ठानाद्दृष्टिमान्<br>
जातः । ग्रामप्राप्तयोश्च तयोर्वियोगः । एवं पुरुषो निष्क्रियः<br>
प्रधानेन संयुज्य तद्विभूतिदर्शनाय देवादिषु सञ्चरति । प्रधानं<br>
निश्चेतनमपि पुरुषाधिष्ठानाच्चेतनावदिव द्वयमपि सम्पादयति ।<br>
तस्मात्पङ्ग्वन्धवदुभयोरपि संयोगः ॥</p>
<p>ननु च संयोगमात्रेण कथं दर्शनं कैवल्यं चेत्याह- &lsquo;तत्कृतः<br>
सर्गः&rsquo; इति । संयोगकृतो महदादिग्रामोत्पाद इत्यर्थः ॥ २१॥</p>
<p>कारिका २२</p>
<p>तमेव दर्शयन्नाह-<br>
॥ प्रकृतेर्महांस्ततोऽहङ्कारस्तस्माद्गणश्च षोडशकः ।<br>
तस्मादपि षोडशकात्पञ्चभ्यः पञ्च भूतानि ॥ २२ ॥ ॥</p>
<p>&lsquo;प्रकृतेर्महान्&rsquo; इत्यादि । प्रकृतिः प्रधानं कारणमव्यक्तं गुणसाम्यं<br>
तमोबहुलमव्याकृतमिति प्रकृतिपर्यायाः । ततो महानुत्पद्यते स तु<br>
तमोबहुलः । महान् बुद्धिर्मतिः प्रत्यय उपलब्धिरिति बुद्धिपर्यायाः ।<br>
ततोऽहङ्कार उत्पद्यते । स तु रजस्तमोबहुलः । अहङ्कारः<br>
सुपर्णपणि(!)स्तत्पुरुष इत्यहङ्कारपर्यायाः ॥</p>
<p>&lsquo;तस्माद्गणश्च षोडशकः&rsquo; इति । तस्मादहङ्कारात् षोडशको गण उत्पद्यते ।<br>
एकादशेन्द्रियाणि पञ्च तन्मात्राणीत्यर्थः । तानि हृषीकाणीन्द्रियाणीति<br>
पर्यायाः । सूक्ष्मा अतिशया अणवः (विषा) इति तन्मात्रपर्यायाः ॥</p>
<p>&lsquo;तस्मादपि षोडशकात् पञ्चभ्यः पञ्च भूतानि&rsquo; इति । षोडशाद्<br>
गणाद्यानि पञ्च तन्मात्राणि तेभ्य एकोत्तरवृद्ध्या पञ्च महाभूतानि<br>
भवन्ति । तत्र शब्दतन्मात्रादाकाशमेकगुणम् । शब्दतन्मात्रप्रतिसंहितात्<br>
स्पर्शतन्मात्राद्द्विगुणो वायुः । ताभ्यां प्रतिसंहिताद्रूपतन्मात्रात् त्रिगुणं<br>
तेजः । तैः प्रतिसंहिताद्रसतन्मात्रात् चतुर्गुणा आपः । चतुर्भिः<br>
प्रतिसंहिताद्गन्धतन्मात्रात् पञ्चगुणा पृथिवीति । एतैरेकादशादयः<br>
स्थूला विशेषा उच्यन्ते, येष्ववसितानि चतुर्विंशतितत्त्वानि ॥ २२॥</p>
<p>कारिका २३</p>
<p>बुद्धेर्लक्षणमाह-<br>
॥ अध्यवसायो बुद्धिर्धर्मो ज्ञानं विराग ऐश्वर्यम् ।<br>
सात्त्विकमेतद्रूपं तामसमस्माद्विपर्यस्तम् ॥ २३ ॥ ॥</p>
<p>&lsquo;अध्यवसायः&rsquo; इत्यादि । शब्दादिषु विषयेऽध्यवसायशब्दोऽयं यावत्<br>
गन्धोऽयमिति सुबुद्धेर्लक्षणम् (?) । तस्याश्चाष्टौ रूपाणि ॥</p>
<p>&lsquo;धर्मो ज्ञानं विराग ऐश्वर्यम्&rsquo; इति । तत्र<br>
योऽयमनिविषयमनुष्ठानात्मकोऽधवसायस्स धर्मः ।<br>
यमाः पञ्च नियमाश्च । यथोक्तं साङ्ख्यप्रवचने<br>
&lsquo;अहिंसासत्यास्तेयब्रह्मचर्यापरिग्रहा यमाः&rsquo; ।<br>
&lsquo;शौचसन्तोषतपस्स्वाध्यायेश्वरप्रणिधानानि नियमाः&rsquo; इति ।<br>
तत्र सन्तोषस्सनिहितसाधनाभ्याशादधिकस्यानुपादित्सा । तपो<br>
जिघत्सापिपासाशीतोष्णस्थानसाधनाजयः काष्ठमौनाकारमौने, व्रतानि च<br>
कृच्छ्रचान्द्रायणादीनि । स्वाध्यायो मोक्षशास्त्राध्ययनं प्रणवजपो वा ।<br>
ईश्वरप्रणिधानं विशिष्टदेवताराधनम् । असंसारिभिस्तुल्यवृत्तित्वादिति ।<br>
तद्विपरीतानुष्ठानमधर्मः । पञ्चविंशतितत्त्वानां<br>
स्वसञ्ज्ञालाक्षण्यकत्वप्रयोजनावधारणं ज्ञानम्, गुणपुरुषान्तरज्ञानम् ।<br>
शेषमज्ञानम् । विषयशरीरेन्द्रियेभ्यो दोषदर्शनाद्वैमुख्यं विरागः ।<br>
तेष्वभिलाषो रागः । ऐश्वर्यमष्टगुणम्- अणिमा, महिमा, लघिमा, प्राप्तिः,<br>
प्राकाम्यम्, ईशित्वं, वशित्वम्, यत्रकामावसायित्वं चेति । तत्राणिमाणुत्वम्,<br>
येन गुणेन सूक्ष्मो भूत्वा विचरति । कार्ये कारणोपचारादणिमेत्युच्यते ।<br>
उत्तरत्राप्येवं योज्यम् । लघिमा लघुत्वम्,  येन वायुवल्लघुतरो भवति ।<br>
महिमा महत्त्वम्, येन भुवनेषु धर्मादिप्राप्तिः, येन गुणेनेषितस्य<br>
प्रापणम् । प्राकाम्यं प्रचुरकामिता येनैकमनेकं प्राकाम्यतेऽनेकं चैकम् ।<br>
ईशित्वं प्रभुता (येन स्थावरादीनि भूतानि सन्देशकारीणि भवन्ति ।<br>
वशित्वं वशिता) येन स्वतन्त्रश्चरति । यत्रकामावशायित्वं<br>
(कामेनेच्छयावशेतुं शीलं यस्य स यत्रकामावशायी । तस्य भावः<br>
यत्रकामावशायित्वम्) । अनेकार्थत्वाद्धातूनां &lsquo;शी&rsquo; तिष्ठतौ वर्त्तते ।<br>
येन गुणेन दिव्यन्तरिक्षे भूमौ वावस्थायित्वमित्यर्थः ।<br>
&lsquo;सात्त्विकमेतद्रूपम्&rsquo; इति । सत्त्वतमोबहुलत्वात् । बुद्धेर्यदा सत्त्वमुत्कटं<br>
भवति तदैतच्चतुष्टयं भवतीत्यर्थः ।<br>
&lsquo;तामसमस्माद्विपर्यस्तम्&rsquo; इति । उत्कटलक्षणात् धर्मादिचतुष्टयाद्विपरीतं<br>
तमस्युद्रिक्ते भवतीत्यर्थः । अधर्मोऽज्ञानमवैराग्यमनैश्वर्यं चेति<br>
॥ २३॥</p>
<p>कारिका २४</p>
<p>अहङ्कारलक्षणमाह-<br>
॥ अभिमानोऽहङ्कारः, तस्माद्द्विविधः प्रवर्त्तते सर्गः ।<br>
एकादशश्च गणस्तन्मात्रपञ्चकश्चैव ॥ २४ ॥ ॥</p>
<p>&lsquo;अभिमानः&rsquo; इत्यादि । अभिमतिरभिमानः । रूपादिषु विषयेष्वभिमानो<br>
रूपवानहम्, ममैते विषयाः, इत्यह्यङ्कारलक्षणम् ॥</p>
<p>तस्मादभिमानलक्षणादहङ्कारात् &lsquo;द्विविधः प्रवर्त्तते सर्गः&rsquo; इति ।<br>
सृज्यत इति सर्गः ॥</p>
<p>तमेव द्विविधं दर्शयितुमाह- &lsquo;एकादशकश्च गणः&rsquo; इति । एकादश<br>
परिमाणमस्येत्येकादशः श्रोत्रादिर्गणः ॥</p>
<p>&lsquo;तन्मात्रापञ्चकं च&rsquo; इति । तन्मात्रशब्दादिस्वरूपमात्र<br>
इत्यर्थः । तन्मात्राणि शब्दस्पर्शरूपरसगन्धाः । मात्राग्रहणं<br>
भूतसंश्लेषनिवृत्त्यर्थम् । भूतेष्वपि शब्दादिसम्भवात् ॥ २४॥</p>
<p>कारिका २५</p>
<p>स चाहङ्कारस्त्रिविध इति दर्शयन्नाह-<br>
॥ सात्त्विक एकादशकः प्रवर्त्तते वैकृतादहङ्कारात् ।<br>
भूतादेस्तन्मात्रः स तामसः, तैजसादुभयम् ॥ २५ ॥ ॥</p>
<p>&lsquo;सात्त्विकः&rsquo; इत्यादि । यदा सत्त्वमुद्रिक्तं तदाहङ्कारो वैकृताभिमानो<br>
भवति, रजश्चोद्रिक्तं तैजसः, तमश्चोद्रिक्तं भूतादिरिति । तत्र<br>
वैकृतादेकादशको गणः प्रवर्त्तते। स च सात्त्विकः सत्त्वबहुलः,<br>
स्वविषयग्रहणत्वात् ॥</p>
<p>भूतादेस्तामसादहङ्कारात्तन्मात्रः स तामसः, तमोबहुलत्वात् ।<br>
ततस्तामसात्तन्मात्रात् गणात् तामसो भूतगणः प्रवर्त्तते ॥</p>
<p>(&lsquo;तैजसादुभयम्&rsquo; इति । एतदाशयः- पञ्चकञ्चैतदुभयमपि<br>
प्रवर्त्तते) । आदिकाल उभयत्राप्यस्य सहायत्वात् । वैकृतभूतादि द्वावपि<br>
प्रकाशस्थितिशीलत्वात् न क्रियाशीले । ततस्तैजसमहङ्कारं क्रियाशीलं<br>
सहायमपेक्ष्यैकादशकं पञ्चकं च मलाजनयत (?) इति ॥ २५॥</p>
<p>कारिका २६</p>
<p>कः पुनरेकादश इत्याह-<br>
॥ बुद्धीन्द्रियाणि चक्षुःश्रोत्रघ्राणरसनत्वगाख्यानि ।<br>
वाक्पाणिपादपायूपस्थान् कर्मेन्द्रियाण्याहुः ॥ २६ ॥ ॥</p>
<p>&lsquo;बुद्धीन्द्रियाणि&rsquo; इत्यादि । द्विविधमिन्द्रियम् । तत्र चक्षुर्येन दृश्यते ।<br>
श्रोत्रं येन श्रूयते । त्वग्यया स्पृश्यते । रसनं येन रस्यते । नासिका<br>
यया घ्रायते । ता आख्या येषामिन्द्रियाणामिति शब्दप्रधानो निर्देशः । तानि<br>
चक्षुःश्रोत्रत्वग्रसनानासिकाख्यानि पञ्च । बुद्धिपूर्वकपर्यालोचनमिति<br>
बुद्धीन्द्रियाण्याहुः साङ्ख्याचार्याः । शब्दवशादत्राक्रमः कृतः । क्रमस्तु<br>
श्रोत्रत्वक्चक्षुरिति ॥</p>
<p>&lsquo;वाक्पाणिपादपायूपस्थान्&rsquo; इति । कर्मेन्द्रियाणि कर्माभिनिर्वर्तनात् । अस्मादेव<br>
प्रयोगादुपस्थशब्दः पुंलिङ्गोऽप्यस्तीति ज्ञायते । स च स्त्रैणः<br>
पौरुषेयश्च । तत्र वागिन्द्रियं कण्ठस्थम् । अन्यानि प्रसिद्धान्येव ॥ २६॥</p>
<p>कारिका २७</p>
<p>एकादशकमिन्द्रियं दर्शयन्नाह-<br>
॥ उभयात्मकमत्र मनः, सङ्कल्पकमिन्द्रियं च साधर्म्यात् ।<br>
गुणपरिणामविशेषान्नानात्वं बाह्यभेदाश्च ॥ २७ ॥ ॥</p>
<p>&lsquo;उभयात्मकमत्र मनः&rsquo; इत्यादि । अत्रेत्यस्मिन्निन्द्रियवशे मन<br>
उभयात्मकमुभयस्वभावम् । बुद्धीन्द्रियाणां कर्मेन्द्रियाणां च<br>
स्वस्वविषयग्रहणकाले बुद्धीन्द्रियं कर्मेन्द्रियं चेत्यर्थः ।<br>
उभयत्राप्यस्य व्यापारादिति लक्षणं तदित्याह- सङ्कल्पयतीति सङ्कल्पकम्,<br>
इदं नेदमिति ॥</p>
<p>कथमिन्द्रियमित्याह- &lsquo;इन्द्रियं च साधर्म्यात्&rsquo; इत्यादि ।<br>
इन्द्रियैस्तुल्यत्वादित्यर्थः । यथान्यदिन्द्रलिङ्गं तथा मनोऽपीत्यर्थः ॥</p>
<p>तत्रैकस्मादहङ्कारादुत्पन्नानां कथं स्वरूपभेदः ? ।<br>
यच्छ्रोत्रादिबुद्धीन्द्रियम्, तत् प्रतिनियतविषयं नेतरविषयमपि ।<br>
यद्यागादि कर्मेन्द्रियं तत् प्रतिनियतकर्म, नेतरकर्मापि ।<br>
मनश्चोभयात्मकम्, नैकात्मकमित्याह- &lsquo;गुणपरिणामविशेषान्नानात्वम्&rsquo;<br>
इति । अहङ्कारस्था ये गुणाः सत्त्वादयस्तेषामन्योऽन्याभिभवाश्रया<br>
(द्विद्वारेण यः परिणामविशेषस्तत एवैषां नानात्वम् । त एव<br>
हि गुणाः परि)णामविशिष्टा इन्द्रियव्यपदेशभाजो नानाविषया<br>
भवन्ति । कथं देशनियमो वृत्तिनियमश्च ? तत्र त्वगिन्द्रियं<br>
सर्वशरीरस्थितबाह्याभ्यन्तरवृत्ति, चक्षुःश्रोत्रघ्राणरसनानि<br>
शिरसि बहिः पृथक् पृथगवस्थितानि बाह्यवृत्तीनि । वागास्ये स्थिता ।<br>
पाण्यादयश्च बाहोरधस्तात् पृथक् पृथगवस्थिता बहिःकर्मविषयाः ॥</p>
<p>इत्यताह- &lsquo;बाह्यभेदाश्च&rsquo; इति । ये चान्ये विषयभेदा<br>
देशनियमवृतिनियमाभ्यां तेऽपि गुणपरिणामविशेषादेव । नात्रान्तरा<br>
कारणमस्ति ॥ २७॥</p>
<p>कारिका २८</p>
<p>एषामिन्द्रियाणां कस्य का वृत्तिरित्याह-<br>
॥ शब्दादिषु पञ्चानामालोचनमात्रमिष्यते वृत्तिः ।<br>
वचनादानविहरणोत्सर्गानन्दाश्च पञ्चानाम् ॥ २८ ॥ ॥</p>
<p>&lsquo;शब्दादिषु&rsquo; इत्यादि । आदिशब्देन शब्दस्पर्शरूपरसगन्धाः ।<br>
तेषु यथाक्रमं पञ्चानां श्रोत्रादीनां बुद्धीन्द्रियाणामालोचनमात्रं<br>
वृत्तिरिष्यते साङ्ख्याचार्यैः । श्रोत्रादीनि हि विषयस्य प्रकाशनमात्रं<br>
कुर्वन्ति, निश्चयं तु बुद्धिः । तथा हि बुद्ध्यवसितमर्थं<br>
पुरुषः चेतयत इति सिद्धान्तः । कर्मेन्द्रियाणामपि वागादीनां<br>
यथाक्रमं वसनादानादीनि वृत्तयः कर्माणि । तत्र वागिन्द्रियस्य<br>
नानाविधवर्णोच्चारणं कर्म, आदेयस्यादानं पाण्योः, विहरणं<br>
देशान्तरगमनं पादयोः, उत्सर्ग आहारमलस्योत्सर्जनं पायोः, आनन्दनमानदो<br>
ह्लादः शुक्रविसृष्टिसंसृष्टिसुखं तदुपस्थेन्द्रियवृत्तिः ॥ २८॥</p>
<p>कारिका २९</p>
<p>बुद्ध्यहङ्कारमनसां का वृत्तिरित्याह-<br>
॥ स्वालक्षण्यं वृत्तिस्त्रयस्य सैषा भवत्यसामान्या ।<br>
सामान्यकरणवृतिः प्राणाद्या वायवः पञ्च ॥ २९ ॥ ॥</p>
<p>&lsquo;स्वालक्षण्यं वृत्तिः&rsquo; इत्यादि । स्वात्मीयं लक्षणं यस्य तत् स्वलक्षणम् ।<br>
तस्य भावः स्वालक्षण्यम् । तदेव वृत्तिः ॥</p>
<p>&lsquo;त्रयस्य&rsquo; इति । बुद्ध्यहङ्कारमनसामित्यर्थः । अध्यवसायो<br>
बुद्धेः, अभिमानोऽहङ्कारस्य, सङ्कल्पो मनसः । त<br>
एवाध्यवसायाभिमानसङ्कल्पास्त्रयस्य वृत्तिः । एषां च बुद्ध्यादीनां<br>
त्रयोदशानां चतुर्विधा वृत्तिः, असामान्यायुगपत्क्रमश्चेति (?)॥</p>
<p>तत्र सामान्यां दर्शयितुमाह- &lsquo;सैषा&rsquo; इति । येयमुक्ता वृत्तिः सैषा<br>
भवत्यसामान्या । या यस्य सा तस्यैव नान्येषामपीत्यर्थः । श्रोत्रस्य<br>
यच्छब्दप्रकाशनं तच्छ्रोत्रस्यैव, नान्येषां त्वगादीनां द्वादशानाम् ।<br>
एवं सर्वत्र योज्यम् ॥</p>
<p>सामान्यामाह- &lsquo;सामान्यकरणवृत्तिः&rsquo; इति सामान्या चासौ करणवृत्तिश्चेति<br>
सामान्यकरणवृत्तिः ॥</p>
<p>&lsquo;प्राणाद्या वायवः पञ्च&rsquo; इति । प्राणा आद्या येषां वायूनां ते प्राणाद्याः ।<br>
प्राणापानव्यानोदानसमाना इति पञ्च वायवः । तत्र प्राणो यो मुखनासिकाभ्यां<br>
निर्गच्छति । यो नाभेरधः स्थितः सोऽपानः । येन कायेऽग्निर्दीपित<br>
आहारं च पचति स समानः । यो नाभिदेशादुद्यतशिरोगतिर्नादं जनयति<br>
स उदानः । यः सर्वशरीरं व्याप्य स्थितं स व्यानः । एते त्रयोदशानामपि<br>
करणानां सामान्यवृत्तिः ॥ २९॥</p>
<p>कारिका ३०</p>
<p>करणप्रभाविकत्वाद्वायूनां युगपत्क्रमशो वृत्तिमाह-</p>
<p>॥ युगपच्चतुष्टयस्य तु वृत्तिः क्रमशश्च निर्दिष्टा ।<br>
दृष्टे तथाप्यदृष्टे त्रयस्य तत्पूर्विका वृत्तिः ॥ ३० ॥ ॥</p>
<p>&lsquo;युगपत्&rsquo; इत्यादि । &lsquo;चतुष्टयस्य तु&rsquo; इति । तुशब्दो विशेषणार्थः ।<br>
बुद्धिरहङ्कारो मनश्चक्षुरित्येतस्य चतुष्टयस्यैकस्मिन् रूपे<br>
युगपद्वृत्तिः । यथान्धकारे विद्युत्सम्पाते कृष्णसर्पसन्दर्शने<br>
युगपदालोचनाध्यवसायाभिमानसङ्कल्पनानि भवन्ति । तथा हि<br>
चक्षुषालोचितं बुद्ध्याध्यवसितमहङ्कारेणात्मीकृतं मनसा<br>
सङ्कल्पितमिति ॥</p>
<p>&lsquo;क्रमशश्च तस्य&rsquo; इति । चतुष्टस्यस्य क्रमेण कदाचिद्वृत्तिरिष्टा ।<br>
मन्दप्रकाशे स्थाणुपुरुषोचितामूर्ध्वतां दृष्टवतः किं स्थाणुः पुरुष<br>
इति विकल्पः । तत्राकुञ्चपनप्रसारणात् पुरुष इत्यध्यवसायः । तत<br>
आत्मीकरणादभिमान इति ॥</p>
<p>येय(मुभय)थावृत्तिः सा कस्मिन् विषय इत्याह - &lsquo;दृष्टे&rsquo; इति ।<br>
अदृष्टे तर्ह नास्तीत्याह - &lsquo;तथाप्यदृष्टे&rsquo; इति । तथा ॥।ष्टे<br>
दृष्टेऽपि वृत्तिः ॥</p>
<p>किन्तु न चतुष्टयस्य तर्हीत्याह- &lsquo;त्रयस्य&rsquo; इति ।<br>
बुद्ध्यहङ्कारमनसामित्यर्थः । तत्रापि तत्पूर्विका श्रोत्रादिपूर्विकेत्यर्थः ।<br>
यथा स्मर्तव्यमनुस्मरतः सङ्कल्पाभिमानाध्यवसाया भवन्ति ॥ ३०॥</p>
<p>कारिका ३१</p>
<p>अथ यदेतच्चतुष्टयं तत्किं युगपत् परस्परसव्यपेक्षं स्वां स्वां<br>
वृतिं प्रतिपद्यते किं वा निरपेक्षमित्याह-<br>
॥ स्वां स्वां प्रतिपद्यन्ते परस्पराकूतहैतुकीं वृत्तिम् ।<br>
पुरुषार्थ एव हेतुर्न केनचित्कार्यते करणम् ॥ ३१ ॥ ॥</p>
<p>&lsquo;स्वां स्वाम्&rsquo; इत्यादि । आत्मीयात्मीयां वृत्तिम् ॥</p>
<p>&lsquo;परस्पराकूतहैतुकीम्&rsquo; इति । परस्परस्य यदाकूतं स्ववृत्तिभोगस्तदेव<br>
हेतुः । तत्र भूतां परस्पराकूतहैतुकीं वृत्तिं चत्वारि करणानि<br>
प्रतिपद्यन्ते । तत्र चक्षुर्बुद्ध्यादित्रयस्याकूतं ज्ञात्वा प्रकाशनं<br>
प्रतिपद्यते । एवं बुद्धिरहङ्कारो मनश्च त्रयाणामाकूतं<br>
ज्ञात्वाऽध्यवसायमभिमानं सङ्कल्पनं च प्रतिपद्यन्ते ।<br>
क्रमशश्च परस्पराकूतहैतुकीम् । किन्तु पूर्वपूर्वहैतुकी द्रष्टव्या ।<br>
यथा कस्यचिदुपनिमन्त्रणं श्रुतवतः श्रोत्रवृत्तिं ज्ञात्वा,<br>
बुद्धिर्गमनायाध्यवसिता । तद्वृत्तिं ज्ञात्वाऽहङ्कारो मोदकानहं<br>
भक्षयिष्यामीति मन्यते । तद्वृत्तिं ज्ञात्वा मनः, प्रचुरं घृतं<br>
प्रापयिष्यामीति किं स्तोकमिति, सङ्कल्पयतीति । एवं बाह्यान्यपि करणानि<br>
स्वां स्वां वृत्तिं परस्पराकूतहैतुकीं प्रतिपद्यन्ते ॥</p>
<p>एतानि किमात्मार्थं स्वां स्वां वृत्तिं प्रतिपद्यन्ते, किमन्यार्थमित्याह-<br>
&lsquo;पुरुषार्थ एव हेतुः&rsquo; इति । पुरुषस्यार्थो विषयोपभोगः कैवल्यं च,<br>
स वृत्तिहेतुः ॥</p>
<p>नन्वीश्वरः कर्ता जगतः, स एव बुद्ध्यादिकलापं सृष्टवान् येन<br>
पुरुषस्यार्थः सम्पद्यते । तथा चोक्तम्-<br>
&lsquo;ईश्वरप्रेरितो गच्छेत्स्वर्गं वा श्वभ्रमेव वा&rsquo; । इति<br>
तत्राह - &lsquo;न केनचित्कार्यते करणम्&rsquo; इति । प्रधानव्यतिरेकेण न<br>
कश्चिद्बुद्ध्यादिकरणं स्वां स्वां वृत्तिं कारयतीत्यर्थः । यदि कर्ता स्यात्,<br>
किमिति प्रकृतिमपेक्षते । नापि सेश्वरवादिना प्रकृतिरभ्युपगतैव,<br>
निश्चेतनत्वात् प्रकृतेः सचेतनोऽधिष्ठाता कर्ताऽपरो गवेष्यत इति<br>
चेत्, पुरुष एवाधिष्ठाता । अचेतना प्रकृतिः । एतदुक्तमेव प्राक् ॥ ३१॥</p>
<p>कारिका ३२</p>
<p>कतिविधमन्तःकरणमित्याह-<br>
॥ करणं त्रयोदशविधम्, तदाहरणधारणप्रकाशकरम् ।<br>
कार्यं च तस्य दशधा, हार्यं धार्यं प्रकाश्यं च ॥ ३२ ॥ ॥</p>
<p>&lsquo;करणं त्रयोदशविधम्&rsquo; इत्यादि । पञ्च बुद्धीन्द्रियाणि, पञ्च<br>
कर्मेन्द्रियाणि, बुद्ध्यहङ्कारमनांसि च त्रीणि । एतत् त्रयोदशविधम् ।<br>
करणं करोतीति । &lsquo;कृत्यल्युटो बहुलम्&rsquo; इति कर्तरि ल्युट् ॥</p>
<p>तत्र कस्य का क्रिया यदपेक्षया करणमित्याह-<br>
&lsquo;तदाहरणधारणप्रकाशकरम्&rsquo; । इति तत्करणमाहरणादीनि करोतीति ।<br>
तत्र कर्मेन्द्रियाण्याहरणं कुर्वन्ति, बुद्ध्यहङ्कारमनांसि धारणम्,<br>
बुद्धीन्द्रियाणि प्रकाशमिति ॥</p>
<p>किं तत्कार्यं यस्याहरणं कुर्वन्तीत्याह- &lsquo;कार्यम्&rsquo; इति । तस्य<br>
करणस्य दशविधं कार्यम् । तत्र शब्दस्पर्शरूपरसगन्धाः पञ्च<br>
वचनादानविहरणोत्सर्गानन्दाः पञ्चेति दशधा । पूर्वे द्विविधाः-<br>
सूक्ष्मास्तन्मात्रलक्षणाः सुखैकस्वभावत्वाद्दिव्याः, स्थूला आकाशादयः<br>
सुखदुःखमोहत्मकत्वाददिव्या इति । एतत्कार्यं बुद्धीन्द्रियाणां प्रकाश्यम् ।<br>
वागादीनामुक्त्यादानादिकर्मकर्तृत्वात् कार्यम् (?) । तत्र वाचा शब्दस्य,<br>
पाणिभ्यामादेयस्याह्रियमाणत्वादुभयमप्याहार्यम् ॥ विहार्यं विहरणस्थानम्,<br>
पूर्वावयवन्यासेनोत्तरावयवाक्रमणेन च पादाभ्यामाह्रियमाणत्वादाहार्यम् ।<br>
अन्यथा कथमुत्सर्गानन्दौ स्याताम् । उभयमपि कर्मेन्द्रियाविषयम् ।<br>
बुद्ध्यहङ्कारमनसां धार्यम्, तैरन्तः स्ववृत्त्यावधार्यमाणत्वात् ॥ ३२॥</p>
<p>कारिका ३३</p>
<p>तदेव त्रयोदशविधं करणं बाह्यान्तरभेदाद्द्विविधमिति दर्शयन्नाह-<br>
॥ अन्तःकरणं त्रिविधं दशधा बाह्यं त्रयस्य विषयाख्यम् ।<br>
साम्प्रतकालं बाह्यं त्रिकालमाभ्यन्तरं करणम् ॥ ३३ ॥ ॥</p>
<p>&lsquo;अन्तःकरणम्&rsquo; इत्यादि । करणं द्विविधम्- बाह्यमाभ्यन्तरं च । तत्र<br>
शरीरस्यान्तःस्थितत्वादन्तःकरणं त्रिविधम्- बुद्धिरहङ्कारोमनश्चेति ॥</p>
<p>&lsquo;दशधा बाह्यम्&rsquo; इति । दशप्रकारम् । पञ्च बुद्धीन्द्रियाणि, पञ्च<br>
कर्मेन्दियाणि । तद्बुद्धिर्भवति ॥</p>
<p>तद्बाह्यं &lsquo;त्रयस्य विषयाख्यम्&rsquo; इति । त्र्यवयवस्यान्तःकरणस्य बाह्यं<br>
विषय इत्याख्यायते, तद्द्वारेण विषयावगाहनात् । तेनान्तःकरणस्य<br>
द्विविधो विषयः- द्वारं भोग्यं चेति । चतुष्टयस्य दृष्टेर्वर्तमाने<br>
त्रयस्यादृष्टे वृत्तिरुक्ता ॥</p>
<p>तत्रातीतानागतयोरपि विषययोः किं वृत्तिरस्ति, नेत्याह- &lsquo;साम्प्रतकालं<br>
बाह्यम्&rsquo; इति । कल्यत इति कालः विषय एवातीतोऽनागतो वर्तमानोश्चोच्यते ।<br>
न तद्व्यतिरेकेण कालोऽस्ति । मा भूत् षड्विंशतितत्त्वप्रसङ्ग इति ।<br>
तत्र साम्प्रतो वर्तमानः कालो यस्य बाह्यस्य तद्धि बाह्यम् । श्रोत्रादि<br>
वर्तमानमेव शब्दादिकं प्रकाशयति, नातीतानागते । वागादि च<br>
वर्तमानमेवोक्त्यादानविहरणोत्सर्गानन्दान् करोति, नातीतानागतान् ॥</p>
<p>&lsquo;त्रिकालमाभ्यन्तरम्&rsquo; इति । त्रयः काला यस्य तत् त्रिकालम् । यथा<br>
बुद्धिर्वर्तमानमध्यवस्यति । तथातीतानागतावपि । मान्धातासीत् कल्की राजा<br>
भविष्यतीति । यथाहङ्कारो वर्तमानमभिमन्यते तथातीतानागतावपि ।<br>
ममैवमासीत्, ममैवं भविष्यतीति । यथा च मनो वर्तमानं<br>
सङ्कल्पयतीति तथातीतानागतावपि । तत्र किमिदं भूतं स्यात्, न ममेति ।<br>
किमिदं भविष्यति, नेतीति ॥ ३३॥</p>
<p>कारिका ३४</p>
<p>ननु च यदि स्थूलाः पृथिव्यादयस्ते विशेषाः । बाह्यं बाह्यकरणं<br>
स्वविषयं प्रतिपद्यते । पृथिव्यादयस्तर्हि भेदेन प्रतिपत्तव्या इत्याह-<br>
॥ बुद्धीन्द्रियाणि तेषां पञ्च विशेषाविशेषविषयीणि ।<br>
वाग्भवति शब्दविषया शेषाणि तु पञ्चविषयीणि ॥ ३४ ॥ ॥</p>
<p>&lsquo;बुद्धीन्द्रियाणि&rsquo; इत्यादि । तेषामपि त्रयोदशानां करणानां यानि<br>
पञ्च बुद्धीन्द्रियाणि, तानि विशेषाविशेषविषयीणि । शब्दादयः<br>
पञ्च विषया द्विविधाः - विशेषा अविशेषाश्च । तत्र ये<br>
सूक्ष्मास्तन्मात्रलक्षणास्तेऽविशेषाः । ये स्थूलाः पृथिव्यादयस्ते विशेषाः ।<br>
विशेषाश्चाविशेषाश्चेति द्वन्द्वः । त एव विषया विद्यन्ते येषामिति<br>
मत्वर्थोपः । विशिष्टानविशिष्टांश्च विषयान् गृह्यन्तीत्यर्थः ।<br>
तत्र श्रोत्रं स्थूलान् नानाशब्दानविकलान् गृह्णाति, शब्दतन्मात्रं च ।<br>
नासिका स्थूलान् सुरभ्यादिगन्धान्, तन्मात्रं च गृह्णातीति ॥</p>
<p>&lsquo;वाग्भवति&rsquo; । केवलः शब्दो विषयो यस्याः, न विषयान्तरमित्यर्थः<br>
॥ शेषाणि पाण्यादीनि चत्वारि, पञ्च विषयीणि । पञ्च विषया<br>
एषामिति । तत्र पाणिः शब्दस्पर्शरूपरसवन्तं घटादिकमादत्ते ।<br>
पादौ शब्दादिमत्यां भूमौ विहरतः । पायुरुपस्थश्च शब्दादिमदेव<br>
मलं शुक्रं च विसृजति । अनेन द्वारेण तु सर्वं बाह्यं करणं<br>
पञ्चविषयमेव द्रष्टव्यम् । यं हि यदेवमाश्रित्य (?) स्फीतं तस्य<br>
शब्दस्पर्शरूपरसगन्धवत्त्वात्, &lsquo;बाह्यं त्रयस्य विषयाख्यम्&rsquo; इत्युक्तम्<br>
॥ ३४॥</p>
<p>कारिका ३५</p>
<p>तत्कथं तस्य विषय इत्याह-<br>
॥ सान्तःकरणा बुद्धिः सर्वं विषयमवगाहते यस्मात् ।<br>
तस्मात् त्रिविधं करणं द्वारि, द्वाराणि शेषाणि ॥ ३५ ॥ ॥</p>
<p>&lsquo;सान्तःकरणा&rsquo; इत्यादि । बुद्धेरुपात्तत्वाच्छेषमहङ्कारो मनश्चान्तःकरणम् ।<br>
ताभ्यां युक्ता बुद्धिः ॥</p>
<p>&lsquo;सर्वम्&rsquo; इति । त्रिष्वपि कालेषु व्यवस्थितं विषयमवगाहते गृह्णाति<br>
यस्मात् , तस्मात् त्रिविधमन्तःकरणं बुद्ध्यादि द्वारि भवति । द्वाराण्यस्य<br>
सन्तीति कृत्वा । शेषाणि तु बुद्धीयकर्मेन्द्रियाणि (?) द्वाराणि ।<br>
एभिर्द्वारभूतैरन्तःकरणं विषयान् गृह्णाति ॥ ३५॥</p>
<p>कारिका ३६</p>
<p>ननु च यद्यन्तःकरणं बाह्यकरणद्वारेण सर्वं विषयमवगाहते,<br>
तस्मिन् किं लक्षणमित्याह-<br>
॥ एते प्रदीपकल्पाः परस्परविलक्षणा गुणविशेषाः ।<br>
कृत्स्नं पुरुषस्यार्थं प्रकाश्य बुद्धौ प्रयच्छन्ति ॥ ३६ ॥ ॥</p>
<p>&lsquo;एते&rsquo; इत्यादि । श्रोत्रादयो वागादयो बुद्ध्यादयश्चेत्येते त्रयोदश<br>
गुणविशेषाः, त्रय एव गुणा अन्योऽन्याभिभवद्वारेण परिणताः<br>
श्रोत्रादिव्यपदेशभाज इत्यर्थः । प्रदीपकल्पाः, स्ववृत्त्या विषयस्य<br>
प्रकाशकत्वात् । परस्परविलक्षणाः । एकस्य या वृत्तिः स्वरूपं च,<br>
न तदितरेषामपि यदि स्यादेतेनैव विषयावगाहनं सिद्धं किमन्येन ॥</p>
<p>&lsquo;कृत्स्नम्&rsquo; इति । त्रैलोक्यगतं पुरुषस्यार्थं सूक्ष्मस्थूलविषयलक्षणं<br>
प्रकाश्याभिव्यक्तिं नीत्वा पश्चादहङ्कारादयो द्वादश बुद्धौ प्रयच्छन्ति,<br>
स्थापयन्तीत्यर्थः । अवगाहनफलमेतत् । तस्यां च विषयोपधानोपरक्त्यां<br>
बुद्धौ पुरुष उपलभते । तत्रेदमुच्यते - बुद्ध्याध्यवसितमर्थं<br>
पुरुष ॥।त इति ॥ ३६॥</p>
<p>कारिका ३७</p>
<p>ननु च तुल्ये करणत्वे किमित्यहङ्कारादयो बुद्धौ प्रयच्छन्ति ।<br>
प्राधान्यात्तदेव दर्शयन्नाह -<br>
॥ सर्वं प्रत्युपभोगं यस्मात्पुरुषस्य साधयति बुद्धिः ।<br>
सैव च विशिनष्टि पुनः प्रधानपुरुषान्तरं सूक्ष्मम् ॥ ३७ ॥ ॥</p>
<p>&lsquo;सर्वम्&rsquo; इत्यादि । उपभोगमुपभोगं प्रति प्रत्युपभोगम् ।<br>
देवमनुष्यतिर्यग्योनिशु यो विषयस्योपभोगस्तं प्रति सर्वं<br>
त्रैलोक्यगतविषयं पुरुषस्य साधयति, सम्पादयति । यस्माद्बुद्धिः<br>
प्रधानभूता सती नान्यः कश्चित्, तस्मात् तानि करणानि बुद्धौ प्रयच्छन्ति ।<br>
(यथा ग्रामे हिरण्यादिप्रत्ययं कुटुम्बिनः प्रधानाय प्रयच्छन्ति) ।<br>
प्रधानोऽप्यासन्नवर्त्तित्वाद्भोगपतय इति ॥</p>
<p>&lsquo;सैव च विशिनष्टि&rsquo; इति । यदा तमस्वती बुद्धिर्भवति तदा<br>
सर्वमुपनीतं सम्पादयति । यदा सत्त्वाधिका बुद्धिर्भवति, तदा<br>
ज्ञानसङ्गता प्रधानपुरुषान्तरं विशिनष्टि । प्रधानपुरुषयोर्विभागं<br>
करोतीत्यर्थः । अन्यत् प्रधानमन्यः पुरुष इति ॥</p>
<p>&lsquo;सूक्ष्मम्&rsquo; । सांसारिकज्ञानस्याविषयत्वात् ॥ ३७॥</p>
<p>कारिका ३८</p>
<p>विशेषाविशेषविषयिणीत्युक्तम्, तत्र के विशेषाः<br>
केऽविशेषाश्चेत्यत्राह-<br>
॥ तन्मात्राण्यविशेषाः, तेभ्यो भूतानि पञ्च पञ्चभ्यः ।<br>
एते स्मृता विशेषाः, शान्ता घोराश्च मूढाश्च ॥ ३८ ॥ ॥</p>
<p>&lsquo;तन्मात्राणि&rsquo; इत्यादि । सूक्ष्मविषयास्तन्मात्राणीत्युच्यन्ते । तैर्न<br>
कश्चिद्विशिष्यत इत्यविशेषाः । यथा सूक्ष्मतृणाग्रावस्थितं तेजो न<br>
लक्ष्यते, न च किञ्चित् प्रकाशयति, तद्वत् तेऽप्यविशेषाः ॥</p>
<p>&lsquo;तेभ्यो भूतानि पञ्च पञ्चभ्यः&rsquo; इति । तन्मात्रेभ्यः पञ्च<br>
महाभूतान्युत्पद्यन्ते ॥</p>
<p>&lsquo;एते स्मृता विशेषाः&rsquo; इति । शब्दतन्मात्रादेकगुणमाकाशमुत्पद्यते ।<br>
एवं स्पर्शादितन्मात्राद् द्वित्रिचतुःपञ्चगुणा वाय्वादय उत्पद्यन्ते ।<br>
तैश्च तन्मात्राणि । विशिष्यन्त इति विशेषाः ॥</p>
<p>ते च किंस्वरूपा इत्याह- &lsquo;शान्ता घोराश्च मूढाश्च&rsquo; इति । शान्ताः<br>
सुखप्रदाह घोरा दुःखप्रदाः, मूढा मोहप्रदा इति  ॥ ३८॥</p>
<p>कारिका ३९</p>
<p>किमेतावन्त एव विषेषा उतान्येऽपीत्याह-<br>
॥ सूक्ष्मा मातापितृजाः, सह प्रभूतैस्त्रिधा विशेषाः स्युः ।<br>
सूक्ष्मास्तेषां नियता, मातापितृजा निवर्तन्ते ॥ ३९ ॥ ॥</p>
<p>&lsquo;सूक्ष्माः&rsquo; इत्यादि । ये सूक्ष्मास्तन्मात्रलक्षणाः संसारिणः शरीरस्याश्रयतां<br>
गतास्तेऽपि विशेषाः, सूक्ष्मशरीरस्यारब्धत्वात् ॥</p>
<p>&lsquo;मातापितृजाः&rsquo; इति । मातापितृजाः षट् । तत्र मातृतो लोमलोहितमांसानि<br>
पितृतः स्नाय्वस्थिमज्जानः । तेऽपि विशेषाः, तैः स्थूलशरीरस्य<br>
षट्कोशिकस्यारब्धत्वात् । एते द्विविधा विशेषा आध्यात्मिकाः ॥</p>
<p>&lsquo;सहप्रभूतैः&rsquo; इति । यानि महाभूतानि बाह्यानि शान्तघोरमूढान्युक्तानि<br>
तानि स्थूलशरीरस्यावकाशव्यूहनपत्तिक्लेदनधारणकर्तृत्वेन<br>
प्रकृष्टभूतान्युच्य्न्ते । तैः सह त्रयो विशेषाः ॥</p>
<p>&lsquo;सूक्ष्मास्तेषां नियता मातापितृजा निवर्तन्ते&rsquo; इति । सूक्ष्मशरीरनियतं<br>
ज्ञानप्राप्तेः प्राक्, तस्य सांसरिकत्वात् । स्थूलशरीरनियतं तु निवर्तते,<br>
तस्य प्रतिमरणं पतितस्य रसभस्मनिष्ठान्तत्वात् ॥ ३९॥</p>
<p>कारिका ४०</p>
<p>यदेतत् सूक्ष्मशरीरं तत्कथमुत्पन्नमित्याह-<br>
॥ पूर्वोत्पन्नमसक्तं नियतम्महदादिसूक्ष्मपर्यन्तम् ।<br>
संसरति निरुपभोगं भावैरधिवासितं लिङ्गम् ॥ ४० ॥ ॥</p>
<p>&lsquo;पूर्वोत्पन्नम्&rsquo; इत्यादि । प्रधानेनादिसर्गे प्रतिपुरुषमुत्पादितत्वात्<br>
पूर्वोत्पन्नम् । असक्तमप्याह । तन्न क्वचिद्विहन्यते, पर्वतमपि भित्त्वा<br>
गच्छति ॥</p>
<p>&lsquo;नियतम्&rsquo; । नित्यम्, ज्ञानोत्पत्तेः प्रागित्यर्थः ॥</p>
<p>किम्परिमाणमिदमित्याह- &lsquo;महदादिसूक्ष्मपर्यन्तम्&rsquo; इति । बुद्धिरादिर्यस्य तत्,<br>
महदादिसूक्ष्मविषयास्तन्मात्रलक्षणाः पर्यन्तं यस्य तत् सूक्ष्मपर्यन्तम् ।<br>
बुद्धिरहङ्कार एकादशेन्द्रियाणि पञ्च तन्मात्राणीत्येतत्परिमाणमित्यर्थः ॥</p>
<p>&lsquo;संसरति&rsquo; । त्रिषु लोकेषु ॥</p>
<p>&lsquo;निरुपभोगम्&rsquo; इति । बाह्येन स्थूलशरीरेण विकलत्वाद्विषयभोगसमर्थं<br>
न भवतीत्यर्थः ॥</p>
<p>&lsquo;भावैरधिवासितम्&rsquo; इति । धर्मादिभिरुपरक्तमित्यर्थः ॥</p>
<p>&lsquo;लिङ्गम्&rsquo; इतु । प्रलयकाले लयं गच्छतीति कृत्वा ॥ ४०॥</p>
<p>कारिका ४१</p>
<p>ननु करणमात्रमेव संसरति, किं सूक्ष्मशरीरेणेत्याह-<br>
॥ चित्रं यथाश्रयमृते स्थाण्वादिभ्यो विना यथा च्छाया ।<br>
तद्वद्विनाऽविशेषैर्न तिष्ठति निराश्रयं लिङ्गम् ॥ ४१ ॥ ॥</p>
<p>&lsquo;चित्रम्&rsquo; इत्यादि । यथा कुड्यादिकमाश्रयमृते चित्रं न तिष्ठति ॥</p>
<p>&lsquo;स्थाण्वादिभ्यः&rsquo; इति । आदिशब्देन वृक्षस्तम्बादयः ।<br>
&lsquo;पृथग्विनानानाभिस्तृतीयान्यतरस्याम्&rsquo; इति पञ्चम्यपि भवति । तैर्विना<br>
यथा च्छाया स्निग्धा परुषा वा न तिष्ठति ॥</p>
<p>&lsquo;तद्वद्विनाऽविशेषैर्न तिष्ठति निराश्रयं लिङ्गम्&rsquo; इति ।<br>
अविशेषास्तन्मात्राणि । लिङ्गं त्रयोदशविधं करणमिह गृह्यते । न<br>
तिष्ठति निराश्रयत्वात् । (तैर्हि सूक्ष्मशरीरमारब्धम्, तदभावात्तदपि<br>
नास्तीति निराश्रयत्वात्) । न संसरति । न च निराधारेण करणेन पुरुषस्य<br>
संयोगः सम्भवति । पुरुषोऽपि निष्क्रियत्वान्न संसरति ॥ ४१॥</p>
<p>कारिका ४२</p>
<p>तदेव सूक्ष्मशरीरं किमर्थं संसरतीत्याह-<br>
॥ पुरुषार्थहेतुकमिदं निमित्तनैमित्तिकप्रसङ्गेन ।<br>
प्रकृतेर्विभुत्वयोगान्नटवद्व्यवतिष्ठते लिङ्गम् ॥ ४२ ॥ ॥</p>
<p>&lsquo;पुरुषार्थहेतुकम्&rsquo; इत्यादि । पुरुषार्थो द्विविध उक्तः । स हेतुर्यस्येति ।<br>
समासान्तः कप् ॥</p>
<p>&lsquo;इदम्&rsquo; इति । महदादि सूक्ष्मपर्यन्तं लिङ्गमुक्तम्, तन्नटवदवतिष्ठते ।<br>
यथैक एव नटस्तं तं विशेषमास्थाय यवनिकान्तो निर्गत्य<br>
राजामात्यविदुषकादिभावेनानुविद्धोऽवतिष्ठते, तथा लिङ्गमपि तं तं<br>
देहमास्थाय देवमनुष्यतिर्यग्भावेन व्यवतिष्ठते ॥</p>
<p>तदेव कथं भवतीत्याह- &lsquo;निमित्तनैमित्तिकप्रसङ्गेन&rsquo; इति । निमित्तं<br>
धर्माधर्मादि, नैमित्तिकमूर्ध्वाधोगमनादि । वक्ष्यति च । तयोः<br>
प्रसङ्गेनेति ॥</p>
<p>किमेतत्सर्वमीश्वरात् किं वा स्वभावादित्यत्राह- &lsquo;प्रकृतेः विभुत्वयोगात्&rsquo;<br>
इति । प्रकृतिः प्रधानम्, तस्या विभुत्वं जगत्कर्तृत्वम् । तद्योगात्<br>
नटवद्व्यवतिष्ठते । प्रधानेनैव हि पुरुषस्यार्थः कर्तव्य इति<br>
महदादिसूक्ष्मपर्यन्तं लिङ्गमुत्पाद्य धर्मादिभिरधिवासयति ।<br>
तदधिवासितं च नटवत् व्यवतिष्ठते । नेश्वरान्न स्वभावादिति<br>
भावैरधिवासितमित्युक्तम् ॥ ४२॥</p>
<p>कारिका ४३</p>
<p>ते पुनः कियन्तः किमाश्रिता इत्याह-<br>
॥ सांसिद्धिकाश्च भावाः प्राकृतिका वैकृताश्च धर्माद्याः ।<br>
दृष्टा करणाश्रयिणः कार्याश्रयिणः कललाद्याः ॥ ४३ ॥ ॥</p>
<p>&lsquo;सांसिद्धिकाश्च&rsquo; इत्यादि । ये प्राकृतस्वभावास्ते सांसिद्धिका उच्यन्ते ।<br>
ते च कपिलस्यैव महामुनेर्नान्यस्य । तस्य ह्युत्पद्यमानस्यैवादिसर्गे<br>
सहोत्पन्ना धर्मज्ञानवैराग्यैश्वर्यसञ्ज्ञकाश्चत्वारो भावाः । ये<br>
त्वादिसर्गादुत्तरकालमुत्पन्नकार्यकारणानामस्मद्विधानां प्रयत्नपूर्वका<br>
उत्पद्यन्ते, ते वैकृताः ॥</p>
<p>ते च द्विविधाः । यदाह- &lsquo;धर्माद्या दृष्टाः करणाश्रयिणः<br>
कार्याश्रयिणश्च कललाद्याः&rsquo; इति । धर्मादयश्चत्वारः,<br>
विपरीताश्चाधर्मादयश्चत्वार इत्यष्टौ । एते त्रयोदशविधं<br>
करणमाश्रित्य प्रवर्तन्ते । कार्यं पञ्च, कुक्षिस्थस्यास्य निच्छुरितस्य<br>
तु कौमारयौवनवार्द्धकानि त्रयः, इत्यष्टौ भावाः । तत्र वैकृते<br>
धर्मादिभिरधिवासितं संसरतीति ज्ञेयम् ॥ ४३॥</p>
<p>कारिका ४४</p>
<p>निमित्तनैमित्तिकप्रसङ्गेनेत्युक्तम् । तदुभयमपि दर्शयितुमाह-<br>
॥ धर्मेण गमनमूर्ध्वं, गमनमधस्ताद्भवत्यधर्मेण ।<br>
ज्ञानेन चापवर्गो, विपर्ययादिष्यते बन्धः ॥ ४४ ॥ ॥</p>
<p>&lsquo;धर्मेण&rsquo; इत्यादि । धर्मादिनिमित्तमूर्ध्वगमनादि नैमित्तिकम् । तत्र<br>
धर्मेण यमनियमलक्षणेन गमनमूर्ध्वमिति, सूक्ष्मशरीरस्य<br>
देवादिव्यवस्थितिरित्यर्थः ॥</p>
<p>&lsquo;गमनमधस्ताद्भवयधर्मेण&rsquo; इति । तिर्यग्योनिषु स्थितिः ।<br>
मिश्रान्मनुष्यलोके स्थितिरित्यर्थोक्तम् ॥</p>
<p>&lsquo;ज्ञानेन चापवर्गः&rsquo; इति । प्रधानपुरुषान्तरज्ञानाख्येन ज्ञानेन<br>
लिङ्गं निवर्तते । ततः केवलः पुरुषो भवति ॥</p>
<p>&lsquo;विपर्ययादिष्यते बन्धः&rsquo; इति । ज्ञानविपर्ययादज्ञानात्<br>
संसारचक्रबन्धः, पुनः पुनरावर्तनम् । स च त्रिप्रकारः</p>
<ul>
<li>प्रकृतिबन्धः, दक्षिणाबन्धः, विकारबन्धश्चेति । येषां<br>
प्रकृतिरेव परतत्त्वं नान्यत्, तेषां प्रकृतिवादिनां प्राकृतिको बन्धः ।<br>
येषामिष्टापूर्तभाविन एव दिव्यादिव्यमानुषभोगाः पुरुषार्थ इति, तेषां<br>
कर्मवादिनां दक्षिणाबन्धः । इष्टापूर्तं दक्षिणेति । तथा चोक्तम्-<br>
अग्निहोत्रं तपः सत्यं देवानां परिपालनम् ।<br>
अतिथिर्वैश्वदेवं च इष्टमित्यभिधीयते ॥</li>
</ul>
<p>पुष्करिण्यः सभा वाप्यो देवतायतनानि च ।<br>
अन्नप्रदानमारामः पूर्तमित्यभिधीयते ॥</p>
<p>येषां विकार एवैश्वर्यलक्षणः पुरुषार्थ इति, तेषां विकारत्ववादिनां<br>
वैकारिको बन्धः ॥ ४४॥</p>
<p>कारिका ४५</p>
<p>॥ वैराग्यात् प्रकृतिलयः, संसारो भवति राजसाद्रागात् ।<br>
ऐश्वर्यादविघातो विपर्ययात्तद्विपर्यासः ॥ ४५ ॥ ॥</p>
<p>&lsquo;वैराग्यात्᳚ इत्यादि । यो विषयादिदर्शनाद्विरक्तो यमनियमपरिस्थितो<br>
न ज्ञानं पर्येषते, तस्य मृतस्य वैराग्यादष्टास्यु प्रकृतिषु<br>
प्रधानादितन्मात्रपर्यन्तासु लयः, स्थूलशरीरेण विषयोपभोगनिमित्तेन<br>
योगः । तल्लीनश्चात्मानं मुक्तमिव मन्यते न तु मुक्तम्, सर्गकाले पुनः<br>
संसरणात् । यदा तु ज्ञानं पर्येष्यते तदा मुच्यत एव । तथा चोक्तम्-<br>
ज्ञानादथ विरागाच्च तथा कृत्स्नस्य सङ्क्षयात् ।<br>
इत्येवं जायते मोक्षो मुक्त आत्मस्थ उच्यते ॥ इति ॥</p>
<p>&lsquo;संसारो भवति राजसाद्रागात्&rsquo; इति । वैराग्यविषयोऽशुभविषयाभिष्वङ्गो<br>
राजसो रागः, तस्य शुभाशुभकर्माक्षेपकत्वात् । तस्माद्देवादिष्वयं<br>
जनाद्यजिभावेन (?) संसरति ॥</p>
<p>&lsquo;ऐश्वर्यादविघातः&rsquo; इति । अनैश्वर्यात्तद्विपर्यास इति । अविघातविपर्यासो<br>
विघातः, प्रार्थितानामप्राप्तिरित्यर्थह । मुक्तिस्तु दुरोत्सारितैव ॥ ४५॥</p>
<p>कारिका ४६</p>
<p>एषामष्टानां बुद्धिरूपाणामेकेन मोक्षः सप्तभिर्बन्धः संसार इति<br>
यदेतन्निमित्तनैमित्तिकं षोडशमुक्तं तत्सङ्क्षेपेण चतुर्विधमाह -<br>
॥ एष प्रत्ययसर्गो विपर्ययाशक्तितुष्टिसिद्ध्याख्यः ।<br>
गुणवैषम्यविमर्देन तस्य भेदास्तु पञ्चाशत् ॥ ४६ ॥ ॥</p>
<p>&lsquo;एषः&rsquo; इत्यादि । प्रत्ययशब्देन बुद्धिरुच्यते । तस्य सर्गो<br>
यः षोडशविध उक्तः, एष विपर्ययाशक्तितुष्टिसिद्ध्याख्यः ।<br>
विपर्ययादीनामाख्या यस्य प्रत्ययसर्गस्य स तथोक्तः । तत्र<br>
विपर्ययमज्ञानम्, अशक्तिर्ज्ञानाधिगमासामर्थ्यं सत्यामप्यधिजिगांसायाम्,<br>
तुष्टिर्मोक्षोपायेषु वैमुख्यम्, सिद्धिर्ज्ञानप्राप्तिः ॥</p>
<p>तस्य चतुविधस्य पुनः पञ्चाशत् भेदा भवन्ति । केन प्रकारेणेत्याह-<br>
&lsquo;गुणवैषम्यविमर्देन&rsquo; इत्यादि । सत्त्वरजस्तमसामन्योऽन्याभिभवद्वारेण<br>
वैषम्यं विषमभावः, एकस्य द्वयोर्वाधिक्येऽन्यस्यानाधिक्यम् ।<br>
एकद्वित्रियोगेन षड्विधं वैषम्यम् । तेन द्वयोर्विमर्दः परस्परक्षोभः ।<br>
तेन हेतुना भवतीत्यर्थः ॥ ४६॥</p>
<p>कारिका ४७</p>
<p>तान् भेदान् दर्शयन्नाह-<br>
॥ पञ्च विपर्ययभेदा भवन्त्यशक्तिश्च करणवैकल्यात् ।<br>
अष्टाविंशतिभेदा तुष्टिर्नवधाऽष्टधासिद्धिः ॥ ४७ ॥ ॥</p>
<p>&lsquo;पञ्च विपर्ययभेदाः&rsquo; इत्यादि । अज्ञानाख्यस्य सर्गस्य भेदाः पञ्च-<br>
तमो मोहो महामोहस्तामिस्रोऽन्धतामिस्रश्चेति । अत एव साङ्ख्यप्रवचने<br>
क्लेशा उच्यन्ते । &lsquo;अविद्यास्मितारागद्वेषाभिनिवेशाः क्लेशाः&rsquo; इति ।<br>
तत्राविद्याक्षेत्रमुत्तरेषाम् ॥</p>
<p>&lsquo;अशक्तिश्च&rsquo; इति । अशक्त्याख्यः सर्गः ॥</p>
<p>&lsquo;करणवैकल्यात्&rsquo; इति । करणं बाह्यमाभ्यन्तरं च ।<br>
तयोर्वैकल्यादष्टाविंशतिभेदा यस्याः अशक्तेः सा भवतीति<br>
विभक्तिपरिणामेन योज्यम् । करणवैकल्यं च गुणवैषम्यविमर्देन<br>
भवति ॥</p>
<p>&lsquo;तुष्टिर्नवधाऽष्टधा सिद्धिः&rsquo; । इति तुष्टिसर्गो नवप्रकारः,<br>
सिद्धिसर्गोऽष्टप्रकारो भवतीत्यर्थः । एतैः समुदायेन पञ्चाशद्भेदा<br>
इति ॥ ४७॥</p>
<p>कारिका ४८</p>
<p>तानवान्तरभेदसहितान् दर्शयन्नाह-<br>
&lt; भेदस्तमसोऽष्टविधो मोहस्य च, दशविधो महामोहः ।<br>
तामिस्रोऽष्टादशधा, तथा भवत्यन्धतामिस्रः ॥ ४८ ॥ ॥</p>
<p>&lsquo;भेदस्तमसः&rsquo; इत्यादि । तम इत्यविद्योच्यते । सा चोत्तरेषां प्रसवभूमिः ।<br>
सा च प्रकृतिः । तत्त्ववेदिनां सत्यपि वैराग्ये नापवर्ग इति,<br>
ज्ञानस्याभावात् । ततश्च तेषामष्टास्वेव प्रकृतिषु लयो भवतीति<br>
अष्टविधा अविद्या, विषयस्याष्टविधत्वात् ॥</p>
<p>मोहस्य चेतिशब्देनाष्टविधो भेद इत्यनुवर्तते । मोह इत्यस्मितोच्यते ।<br>
देवा अपि विनाशिनोऽपि, अष्टगुणमैश्वर्यमाश्रिता आत्मानमविनाशिनं<br>
मन्यन्ते । ततश्च तेषामष्टविधो मोहः, ऐश्वर्यस्याष्टविधत्वात् ॥</p>
<p>&lsquo;दशविधो महामोहः&rsquo; इति सुखानुशयो रागो महामोह इत्युच्यते ।<br>
स च दिव्यादिव्यविषयेषु वर्तमानो दशविधो भवति । तत्र<br>
सूक्ष्मास्तन्मात्रलक्षणाः पञ्च, सुखैकस्वभावत्वाद्द्विव्याः । स्थूलाः<br>
पृथिव्यादयः पञ्च, सुखदुःखमोहात्मकत्वाददिव्याः ॥</p>
<p>&lsquo;तामिस्रोऽष्टादशधा&rsquo; इति । दुःखानुशयो द्वेषस्तामिस्र इत्युच्यते ।<br>
स चाष्टगुणैश्वर्ये दशविधे च विषये प्रतिभवतीत्यष्टादशविधः ॥</p>
<p>&lsquo;तथा भवत्यन्धतामिस्रः&rsquo; इति । यथा तामिस्रोऽष्टादशधा<br>
तथाऽयमपीत्यर्थः । मरणत्रासोऽन्धतामिस्र उच्यते । स<br>
चाष्टगुणैश्वर्ये दशविधे च विषये प्रतिभवतीत्यष्टादशविधः ॥</p>
<p>&lsquo;तथा भवत्यन्धतामिस्रः&rsquo; इति । यथा तामिस्रोऽष्टादशधा<br>
तथाऽयमपीत्यर्थः । मरणत्रासोऽन्धतामिस्र उच्यते ।<br>
स चाष्टगुणैश्वर्ये दशविधे विषय एव भवतीति । एवं<br>
द्विषष्टिभेदमज्ञानमुक्तम् ॥ ४८॥</p>
<p>कारिका ४९</p>
<p>अशक्तिः करणवैकल्यादित्युक्तम्, तस्या भेदान् दर्शयितुमाह-<br>
॥ एकादशेन्द्रियवधः सह बुद्धिवधैरशक्तिरुपदिष्टा ।<br>
सप्तदशधा च बुद्धेर्विपर्ययास्तुष्टिसिद्धिनाम् ॥ ४९ ॥ ॥</p>
<p>&lsquo;एकादश&rsquo; इत्यादि । एकादशानामिन्द्रियाणामेकादशैवोपघाताः ।<br>
श्रोत्रचक्षुर्घ्राणानां बाधिर्यान्धत्वाघ्रातृत्वानि, वाचो मूकत्वम्,<br>
जिह्वाया जाड्यम्, मनस उन्मादः, पाणिपादोपस्थानां कौण्यपङ्गुत्वक्लैब्यानि,<br>
त्वगिन्द्रियस्य कुष्ठः, पायोरुदावर्त इति ।<br>
बाधिर्यमान्ध्याघ्रातृत्वे मूकता जडता तथा ।<br>
उन्मादकौण्यकुष्ठानि क्लैब्योदावर्तपङ्गुताः ॥ इति ॥</p>
<p>अत इन्द्रियवधा अशक्तिरित्युपदिष्टाः साङ्ख्याचार्यैः ॥</p>
<p>&lsquo;सह बुद्धिवधैः&rsquo; इति । बुद्धेरपि वधा अशक्तिरुपदिष्टा ॥ ते कियन्त<br>
इत्याह- &lsquo;सप्तदशधा च बुद्धेर्वुपययास्तुष्टिसिद्धीनाम्&rsquo; इति । तुष्टयो<br>
नव, सिद्धयश्चाष्टौ । वक्ष्यमाणाम्भसां ये विपर्ययास्ते सप्तदशविधा<br>
बुद्धेर्ज्ञेयाः । एवमशक्तिरष्टाविंशतिभेदा यया क्रमस्वशक्तो भवति ॥</p>
<p>ननु प्रत्ययसर्ग इत्युक्तम्, नायमिन्द्रियवधः प्रत्ययसर्गः<br>
किञ्चिदहङ्कारसर्ग इति सत्यम्, अहङ्कारस्य प्रत्ययसर्गत्वात् तत्सर्गोऽपि<br>
प्रत्ययसर्ग उच्यते । धर्मो वा प्रत्ययः सर्गः ॥ ४९॥</p>
<p>कारिका ५०</p>
<p>तुष्टिभेदानाह-<br>
॥ आध्यात्मिकाश्चतस्रः प्रकृत्युपादानकालभाग्याख्याः ।<br>
बाह्या विषयोपरमात् पञ्च, नव तुष्टयोऽभिमताः ॥ ५० ॥ ॥</p>
<p>&lsquo;आध्यात्मिकाः&rsquo; इत्यादिना । प्रकृत्यादीन्याख्या यासां तुष्टीनां तास्तथोक्ताः ।<br>
तत्र प्रकृतिः प्रधानम् । सैव व्यक्तात्मना परिणम्य बन्धमोक्षौ कुरुत<br>
इत्येतावन्मात्रोपदेशात् तुष्टो भवति यस्तस्य प्रकृत्याख्या तुष्टिरम्भ<br>
इत्युच्यते ॥</p>
<p>उपादीयते प्राप्यते मोक्षोऽनेनेत्युपादानम् । प्रव्रज्यालिङ्गं चात्र<br>
दण्डादि । न प्रकृतिज्ञानमात्रेण मुक्तिः । &lsquo;उपादानेन चापरे&rsquo;<br>
इत्यस्मादद्वितीयादुपदेशादिहैव मुक्तिः प्राप्तव्येति परितुष्टः प्रव्रजितोऽयं<br>
तस्य द्वितीया उपादानाख्या तुष्टिः सलिलमुच्यते ॥</p>
<p>कल्यत इति काला । महदादिसूक्ष्मपर्यन्तेन लिङ्गेन संसरताऽपरेण<br>
मोक्षो न प्रकृत्युपादानमात्रादिहैव जन्मनीति तस्मात्तृतीयादुपदेशात्<br>
तुष्टो यः कालापेक्षी स्थितस्तस्य कालाख्या तुष्टिरोध इत्युच्यते ॥</p>
<p>यस्यापरं भाग्यमस्ति तस्य मोक्षः, प्रकृत्युपादानकालमात्रेण न,<br>
कश्चिद्विपरीतभागधेयोऽस्तीति तस्माच्चतुर्थादुपदेशात् तुष्टो यो<br>
भाग्यापेक्षी स्थितस्तस्य चतुर्थी वृष्टिरित्युच्यते । एताश्चतस्र<br>
आत्मानमधिकृत्य भवन्तीत्याध्यात्मिकाः आत्मना मोक्तव्यमिति कृत्वा ॥</p>
<p>&lsquo;बाह्यविषयोपरमाच्च&rsquo; इति । शब्दादिभ्यो व्यावृत्तिरुपरमणं पञ्चधा<br>
भवति । आर्जनरक्षणक्षयसङ्गहिंसादोषदर्शनात् । तत्र विषयार्जने<br>
महद्दुःखं तदल्पविषयेभ्य इत्यार्जनदोषदर्शनान्निवृत्तस्य तुष्टिरियं<br>
पञ्चमी सुतारमित्युच्यते ॥</p>
<p>विषया आर्जितुं शक्याः, रक्षणं तु दुःखं बहुभिः तज्जन्यमानानां<br>
(?) स्यादिति रक्षणदर्शनान्निवृतस्य तुष्टिरियं षष्ठी सुपारमित्युच्यते<br>
॥</p>
<p>विषया आर्जितुं रक्षितुं क्षये च प्रतिविधातुं शक्याः,<br>
किन्तूपभुज्यमाना महतीमात्मसक्तिं कुर्वन्ति, तदप्राप्तौ च महद्दुःखमिति<br>
सङ्गदोषदर्शनादुपरस्तस्याष्टमी तुष्टिरनुत्तमाम्भ इत्युच्यते ॥</p>
<p>सर्वं शक्यं किन्त्वनुपहत्य भूतानि न भोगः सम्भवति ।<br>
भूतोपघातान्महदनिष्टफलमिति हिंसादोषदर्शनादुपरतस्य तुष्टिरियं<br>
नवमी उत्तमाम्भ इत्युच्यते । एताः पञ्च विषयद्वारेणेति भवन्तीति बाह्याः ।<br>
तत्पूर्विकाश्चाध्यात्मिकाः, विषये तत्परस्याध्यात्मिकतुष्ट्यसम्भवात् ॥</p>
<p>तत्र प्रकृत्युपादानकाला न मोक्षोपाया इत्युपदिष्टमपि यो वैमुख्यान्न<br>
प्रतिपद्यते तस्याध्यात्मिकाश्चतस्रः, विषयोपरमाच्च बाह्याः पञ्चेति<br>
नव तुष्टयः । ता बुद्धिवधा इत्युचन्ते । तेषां शक्तेरन्तर्भवति [?] ।<br>
तासां चतुष्षष्टीनां महत्प्रभृतयो विपर्ययेण सञ्ज्ञा । तदुभयमपि<br>
बुद्धावन्तर्भूतं तत्सर्गत्वात् ॥ ५०॥</p>
<p>कारिका ५१</p>
<p>कतिभेदा ज्ञानाज्ञानलक्षणा सिद्धिरित्याह-<br>
॥ ऊहः शब्दोऽध्ययनं दुःखविघातास्त्रयः सुहृत्प्राप्तिः ।<br>
दानं च सिद्धयोऽष्टौ, सिद्धेः पूर्वोऽङ्कुशस्त्रिविधः ॥ ५१ ॥ ॥</p>
<p>&lsquo;ऊहः शब्दोऽध्ययनम्&rsquo; इत्यादि । सिद्धिर्ज्ञानप्राप्तिः, तस्या भेदा उपायभेदात् ।<br>
ऊह इति । जन्मान्तरसंस्कृतधियो यस्य बन्धमोक्षकारणमुत्प्रेक्षमाणस्य<br>
प्रधानपुरुषान्तरज्ञानमुत्पद्यते तस्य सिद्धिरूहहेतुका प्रथमा<br>
तारमित्युच्यते ॥</p>
<p>यस्य साङ्ख्यशास्त्रपाठमन्यदीयमाकर्ण्य तत्त्वज्ञानमुत्पद्यते, सा सिद्धिः<br>
शब्दहेतुका द्वितीया सुतारमित्युच्यते ॥</p>
<p>यस्य शिष्याचार्यसम्बन्धेन साङ्ख्यशास्त्रं शब्दतोऽर्थतश्चाधीत्य<br>
ज्ञानमुत्पद्यते, तस्याध्ययनहेतुका । अध्ययनेन हि तत्परिज्ञानात् ।<br>
एषा तृतीया तारवि इत्युच्यते ॥</p>
<p>&lsquo;दुःखविघातास्त्रयः&rsquo; इति । योऽप्याध्यात्मिकेनाधिभौतिकेनाधिदैविकेन वा<br>
भावितस्तद्विघातार्थं ज्ञानं पर्येष्यति, ऊहेन शब्देनाध्ययनेन वा,<br>
तस्य तद्विघातहेतुकाः प्रमादप्रमुदितमोदनाख्यास्तिस्रः, उपायस्य त्रित्वादिति ।<br>
पूर्वा यास्तिस्रः सिद्ध्ययस्ता न दुःखहेतुका इति बोद्धव्याः ॥</p>
<p>&lsquo;सुहृत्प्राप्तिः&rsquo; इति । योऽधिगततत्त्वः सुहृदं प्राप्य<br>
ज्ञानमधिगच्छति, तस्य सुहृत्प्राप्तिपूर्विका । मित्रं हि स्नेहात् ज्ञानं<br>
प्रकाशयति । इयं सप्तमी रम्यकमित्युच्यते ॥</p>
<p>दानं च सिद्धिहेतुः । दानेन ह्याराधितो ज्ञानी ज्ञानं प्रयच्छति ।<br>
इयमष्टमी सदाप्रमुदितमित्युच्यते ॥</p>
<p>तद्विपरीता असिद्धयः । मन्दबुद्धित्वान्नोहते यस्तस्यानूहहेतुका असिद्धिः ।<br>
यः शक्तोऽपि साङ्ख्यशास्त्रं शृण्वन्नपि बुद्धिदौर्बल्यान्न बुद्ध्यति तस्य<br>
शब्दहेतुका असिद्धिः । बुद्धिदोष एवायम् । यस्य गुरुपूर्वकं नाध्ययनं<br>
बुद्धिदोषादेव तस्यानध्ययनहेतुका असिद्धिः । न यत्र मित्रसङ्ग्रहो न च<br>
दानमित्यष्टावसिद्धयो बुद्धिवधा अशक्तावन्तर्भूताः । तासां चासिद्धीनां<br>
मोषमुष्णामानोरमित्याद्याः [?] सञ्ज्ञाः । बुद्धावन्तर्भूतं तत्सर्गत्वात् ॥</p>
<p>&lsquo;सिद्धेः पूर्वोऽङ्कुशस्त्रिविधः&rsquo; इति । तस्या अष्टविधायाः सिद्धेर्यः<br>
पूर्वो विपर्ययाशक्तितुष्ट्याख्यस्त्रिविध उक्तः सोऽङ्कुश इवेत्यङ्कुश<br>
उक्तः । तेन ह्यस्वतन्त्रीकृतो लोकः संसारचक्रेऽवतिष्ठते । तत्र<br>
विपर्ययादिष्यते बन्ध इति वचनात् पञ्चविधमज्ञानमङ्कुशः । अशक्तिः<br>
करणवैकल्यम्, ततो हि ज्ञानाप्राप्तिरित्यङ्कुशः । तुष्टिरप्यङ्कुशः ।<br>
तदा प्रकृत्युपादानकालभाग्या मोक्षोपाया इति, विषयोपरमाच्च मुक्त<br>
इत्येतावन्मात्रादुपदेशात् तुष्टो न ज्ञानं पर्येष्यति । यदा तु पर्येष्यति<br>
तदाऽनङ्कुश इत्यर्थः । एते प्रत्ययसर्गभेदाः पञ्चाशत् पदार्थाः,<br>
अस्तित्वादयश्च दश । ते चास्यामेव सप्तत्यां निर्दिष्टाः । तथा चाह<br>
सङ्ग्रहकारः-<br>
अस्तित्वमेकत्वमथार्थवत्त्वं पारार्थ्यमन्यत्वमकर्तृभावः ।<br>
योगो वियोगो बहवः पुमांसः स्थितिः शरीरस्य च शेषवृत्तिः ॥ इति ॥</p>
<p>एकत्वमर्थवत्त्वं पारार्थ्यं चेति प्रधानमधिकृत्योक्तम् ।<br>
अन्यत्वमकर्तृत्वं बहुत्वं चेति पुरुषमधिकृत्य । अस्तित्वं योगो<br>
वियोगश्चेत्युभयमधिकृत्य । स्थितिर्मूलसूक्ष्ममधिकृत्य । वक्ष्यति-<br>
&lsquo;तिष्ठति संस्कारवशात्&rsquo; इति । एते षष्टि पदार्थाः, तदर्थं शास्त्रं<br>
षष्टितन्त्रमित्युच्यते ॥ ५१॥</p>
<p>कारिका ५२</p>
<p>पूर्वोत्पन्नं लिङ्गं भावैरधिवासितं संसरतीत्युक्तम्, तत्र किं भावा<br>
अपि पूर्वमुत्पन्नाः किं लिङ्गमेवेत्यत्राह-<br>
॥ न विना भावैर्लिङ्गम्, न विना लिङ्गेन भावनिष्पत्तिः ।<br>
लिङ्गाख्यो भावाख्यस्तस्माद्द्विविधः प्रवर्तते सर्गः ॥ ५२ ॥ ॥</p>
<p>&lsquo;न विना&rsquo; इत्यादि । यदि भावा न पूर्वोत्पन्नास्तैर्विना लिङ्गमपि नास्ति ।<br>
संसरणार्थं लिङ्गं संसारनिमित्तं च भावाः ॥</p>
<p>&lsquo;न विना लिङ्गेन भावनिष्पत्तिः&rsquo; इति । लिङ्गं विना न भावानिष्पत्तिः,<br>
लिङ्गाश्रितत्वाद्भावानाम् । यस्मादेवं तस्मात् लिङ्गाख्यो भावाख्यश्च<br>
द्विप्रकारः प्रधानत्वात् सर्गो भवतीति । सृज्यत इति सर्गः ॥ ५२॥</p>
<p>कारिका ५३</p>
<p>यथा द्वावेतौ पूर्वोत्पन्नौ तथ भूतसर्गोऽपीति दर्शयन्नाह-<br>
॥ अष्टविकल्प दैवस्तैर्यग्योन्यश्च पञ्चधा भवति ।<br>
मानुष्यचैकविधः, समासतो भौतिकः सर्गः ॥ ५३ ॥ ॥</p>
<p>&lsquo;अष्टविकल्पः&rsquo; इत्यादि । देवानामयं दैवः । सोऽष्टविधः । तद्यथा<br>
ब्राह्मः, प्राजापत्यः, सौरः, आसुरः, गान्धर्वः, याक्षः, राक्षसः,<br>
पैशाचश्चेति ॥</p>
<p>&lsquo;तैर्यग्योन्यश्च पञ्चधा भवति&rsquo; इति । तिर्यग्योनीनामयं तैर्यग्योन्यः ।<br>
पशुमृगपक्षिसरीसृपस्थावरभेदात् पञ्चविधः । तत्र गवाद्या<br>
रासभान्ताः पशवः । सिंहाद्या बिडालान्ता मृगाः । हंसाद्या मशकान्ताः<br>
पक्षिणः । सर्पादयः कृम्यन्ताः सरीसृपाः । वृक्षादयः स्थूणान्ताः<br>
स्थावरा इति ॥</p>
<p>&lsquo;मानुष्यश्चैकविधः&rsquo; इति । मनुष्याणामयं मानुष्यः ।<br>
एवंविधसंस्थानस्यैकविधत्वात् । ब्राह्मादिभेदोऽपि सत्त्वरजस्तमसां<br>
विकल्पात् कालव्यवहारनिमित्तम् ॥</p>
<p>&lsquo;समासतः&rsquo; इति । सङ्क्षेपेण । विस्तरं ॥।तस्तस्यैव (?) -<br>
जरायुजाण्डजोष्मजोद्भिज्जाख्याश्चत्वारो भेदाः शास्त्रान्तरे द्रष्टव्याः ।<br>
उद्भिज्जाः स्थावराः ॥</p>
<p>&lsquo;भौतिकः सर्गः&rsquo; इति । भूतेषु भवो भौतिकः, लोकोत्पाद इत्यर्थः ।<br>
स च द्विविधः ॥ ५३॥</p>
<p>कारिका ५३</p>
<p>स्थूलशरीरे सत्त्वयि कश्चिदेव क्वचिदधिक्येन वर्तत इति दर्शयन्नाह-<br>
॥ ऊर्ध्वं सत्त्वविशालस्तमोविशालश्च मूलतः सर्गः ।<br>
मध्ये रजोविशालो, ब्रह्मादिस्तम्बपर्यन्तः ॥ ५४ ॥ ॥</p>
<p>&lsquo;ऊर्ध्वम्&rsquo; इत्यादि । ब्रह्मा आदिर्यस्य सर्गस्य स्तम्बश्च तृणविटपपर्यन्तः,<br>
स ब्रह्मादिस्तम्बपर्यन्तः सर्गः । स ऊर्ध्वः सत्त्वविशालः । ऊर्ध्वं<br>
देवलोकस्तस्योत्कृष्टत्वात् तत्र सात्त्विक इत्यर्थः । देवलोकस्य<br>
सत्त्वबहुलत्वात् ॥</p>
<p>&lsquo;तमोविशालश्च मूलतः सर्गः&rsquo; इति । तैर्यग्योनो मूलम्, तस्याधमत्वात् ।<br>
तस्मिन् मूले तमोऽधिकं तमोबहुलत्वात् ॥</p>
<p>&lsquo;मध्ये रजोविशालः&rsquo; इति । मनुष्यलोके मध्ये । उत्तराधरभावात् तत्र<br>
दुःखबहुलत्वात् ॥ ५४॥</p>
<p>कारिका ५५</p>
<p>यदि त्रिषु लोकेषु लिङ्गं संसरति, तदेव तर्हि सांसारिकं सुखं दुःखं<br>
वाप्नोति, तस्यैव सांसारिकत्वादित्याह-<br>
॥ तत्र जरामरणकृतं दुःखं प्राप्नोति चेतनः पुरुषः ।<br>
लिङ्गस्याविनिवृत्तेस्तस्माद् दुःखं स्वभावेन ॥ ५५ ॥ ॥</p>
<p>&lsquo;तत्र&rsquo; इत्यादि । तेषु लोकेषु जरामरणकृतमिति चतुर्दुःखोपलक्षणार्थम् ।<br>
गर्भदुःखम्, जन्मदुःखम्, जरादुःखम्, मरणदुःखमिति । तत्र<br>
मातुः कुक्षौ अन्धतमसीव प्रविष्टस्य सङ्कुचनप्रसारणदुःखं<br>
गर्भदुःखम् । जायमानस्य मातुरुदरान्निर्गच्छतो जन्मदुःखम् । व<br>
॥॥।पालतस्खलनादिदुःखं जरादुःखम् । मरणावस्थायां स्थूलशरीरं<br>
त्यजतो मरणदुःखम् । एतत्त्वाध्यात्मिकं दुःखेऽन्तर्भूतमप्रीतदुःखं<br>
बुद्ध्याध्यवसितं पुरुषः प्राप्नोति तस्य चेतनत्वात्, न तु<br>
लिङ्गमचेतनत्वादिति भावः ॥</p>
<p>कियन्तं कालमित्याह- &lsquo;लिङ्गस्याविनिवृत्तेः&rsquo; इति ।<br>
यावल्लिङ्गस्याविनिवृत्तिस्तावदित्यर्थः । तस्य च निवृत्तिः<br>
प्रधानपुरुषान्तरज्ञानात् । यतश्चैवं तस्माद्दुःखं स्वभावेन ।<br>
लिङ्गगर्भाद्यवस्थासु स्वभावतो दुःखमित्यर्थः । लोकत्रये सुखमपि<br>
प्राप्नोति, तन्नोक्तं तस्यानियतत्वात् । जरादिदुःखं तु नियतमिति ॥ ५५॥</p>
<p>कारिका ५६</p>
<p>योऽयं भावलिङ्गभूततत्सर्गः स किमीश्वरात्, यथोच्यते-<br>
ईश्वरप्रेरितो गच्छेत् स्वर्गं वा श्वभ्रमेव वा ।<br>
इति, किं वा पुरुषात्, यथोच्यते-<br>
पुरुष एवेदं सर्वं यद्भूतं यच्च भव्यम् ।<br>
इति, किं वा स्वभावात्, यथोच्यते-<br>
स्वभाविकमेवेदं सर्वं जगन्नहि मरुदादयः केनचित् क्रियन्ते ।<br>
इत्यत्राह-<br>
॥ इत्येष प्रकृतिकृतो महदादिविशेषभूतपर्यन्तः ।<br>
प्रतिपुरुषविमोक्षार्थं स्वार्थ इव परार्थ आरम्भः ॥ ५६ ॥ ॥</p>
<p>&lsquo;इत्येष प्रकृतिकृतः&rsquo; इत्यादि । आरभ्यत इत्यारम्भः । प्रकृतिकृत<br>
इति प्रधानकृतः, नेश्वरादिकृत इत्यर्थः । लोकत्रयं त्रिगुणात्मकं<br>
भवति, तच्च त्रिगुणाया एव प्रकृतेरुत्पद्यते । नपै स्वभाविकम्,<br>
विपरीतगुणदोषप्रसङ्गाद्देशानियमयोगाच्च ॥</p>
<p>स किंस्वरूप इत्याह- &lsquo;महदादिविशेषभूतपर्यन्तः&rsquo; इति ।<br>
बुद्धिरादिर्यस्यारम्भस्य । भूतानि लोकत्रये यान्यभिन्नसंस्थानानि<br>
स्थूलशरीराख्यानि । विषयाश्च । बाह्याश्च विषयाः सूक्ष्माः स्थूलाः ।<br>
ते पर्यन्तेऽवसाने यस्य स तथोक्तः । अनेन भावलिङ्गभूतसर्गाख्यास्त्रय<br>
आख्याताः ॥</p>
<p>किमर्थमयं प्रधानस्यारम्भ इत्यत्राह- &lsquo;प्रतिपुरुषविमोक्षार्थम्&rsquo;<br>
इति । एकैकस्य पुरुषस्य पुरुषस्य विमुक्त्यर्थमारम्भः, पुरुषाणां<br>
बहुत्वात् । भावसर्गे भूतसर्गे चानेक इति दर्शयति । तथाहि मोक्षार्थं<br>
विषयोपभोगार्थं चायमारम्भ इति द्रष्टव्यम् । प्रधानेन हि पुरुषार्थः<br>
कर्तव्यः । स च द्विविधः । विषयोपभोगः कैवल्यं च । तदुभयं<br>
कृत्वा निवर्तत इति ॥</p>
<p>&lsquo;स्वार्थः&rsquo; इति । यः कश्चित् देवदत्तस्वार्थ एव परार्थो रहितितं<br>
प्रवर्तते न परस्तपस्तकरोति (?) तथा प्रधानमपीत्यर्थः ॥ ५६॥</p>
<p>कारिका ५७</p>
<p>ननु च सचेतनस्य बुद्धिपूर्विका प्रवृत्तिर्भवति,<br>
प्रधानस्याचेतनत्वात्कथं लोकत्रये पुरुषं विषयैः संयोज्य ध्यानेन<br>
विप्रमोच्य निवर्तेत । कथमेवंविधा प्रवृत्तिः । नायं नियमः,<br>
अचेतनानामपि लोके प्रवृत्तिदर्शनात् । यदाह-<br>
॥ वत्सविवृद्धिनिमित्तं क्षीरस्य यथा प्रवृत्तिरज्ञस्य ।<br>
पुरुषविमोक्षनिमित्तं तथा प्रवृत्तिः प्रधानस्य ॥ ५७ ॥ ॥</p>
<p>&lsquo;वत्सविवृद्धिनिमित्तम्&rsquo; इत्यादि । वत्सस्य विवृद्धिः पुष्टिः । तस्या<br>
निमित्तम् ॥</p>
<p>&lsquo;क्षीरस्य यथा प्रवृत्तिरज्ञस्य&rsquo; इति । अचेतनस्य । यथा<br>
तृणदिकमचेतनं गवाशितं पीतं च, वत्सस्य पुष्टिः कर्तव्येति,<br>
क्षीरात्मना परिणमति कृतार्थं च निवर्तत इति ॥ ५७॥</p>
<p>कारिका ५८</p>
<p>यदि पुरुषविमोक्षार्थं प्रधानस्य प्रवृत्तिः, प्रवृत्तेः प्राक् पुरुषस्य<br>
कैवल्यं स्थितमेव, तत् किं तेन प्रवृत्तेन? तथा चाहुः -<br>
मध्वर्थं प्रस्थितः कश्चिद् ग्रामाभ्याशे तु माक्षिकम् ।<br>
अक्के चेन्मधु विन्देत किमर्थं पर्वतं व्रजेत् ॥ इति ॥</p>
<p>अत्राह-<br>
॥ औत्सुक्यनिवृत्त्यर्थं यथा क्रियासु प्रवर्तते लोकः ।<br>
पुरुषस्य विमोक्षार्थं प्रवर्तते तद्वदव्यक्तम् ॥ ५८ ॥ ॥</p>
<p>&lsquo;औत्सुक्यम्&rsquo; इत्यादि । यथौत्सुक्यनिवृत्त्यर्थमभिमतक्रियासु लोकः<br>
प्रवर्तते, तद्वत् प्रलयावस्थायां पुरुषोऽपि मोक्षनिमित्तं यदौत्सुक्यं<br>
तन्निवृत्तये प्रवर्तयेत्प्रधानमिति ॥ ५८॥</p>
<p>कारिका ५९</p>
<p>उदाहरणान्तरमाह-<br>
॥ रङ्गस्य दर्शयित्वा निवर्तते नर्त्तकी यथा नृत्तात् ।<br>
पुरुषस्य तथाऽऽत्मानं प्रकाश्य विनिवर्तते प्रकृतिः ॥ ५९ ॥ ॥</p>
<p>&lsquo;रङ्गस्य&rsquo; इत्यादि । नृत्यतीति नर्त्तकी । सा तथा रङ्गस्य नृत्तं<br>
दर्शयित्वा तस्मान्नृत्तान्निवर्तते विरमति, दृष्टाहमनेनेति<br>
कृतप्रयोजना सती, तथा पुरुषस्यात्मानं सम्प्रकाश्य देवादिभावरूपं<br>
गता निवर्तते प्रकृतिः प्रधानमित्यर्थः ॥ ५९॥</p>
<p>कारिका ६०</p>
<p>ननु च नटी रङ्गात् स्वार्थं साधयति, प्रकृतेस्तु पुरुषार्थः स्वार्थो<br>
येनैवमाचरयतीत्याह-<br>
॥ नानाविधैरुपायैरुपकारिण्यनुपकारिणः पुंसः ।<br>
गुणवत्यगुणस्य सतस्तस्यार्थमपार्थकं चरति ॥ ६० ॥ ॥</p>
<p>&lsquo;नानाविधैः&rsquo; इत्यादि । पूर्वं सप्तभिर्धर्मादिभिरुपायैस्त्रिषु<br>
विषयेष्वात्मनं प्रकाशयत्युपकारिणी, तदनन्तरमेकेन ज्ञानाख्येन<br>
कैवल्यं कुर्वाणोपकारिणी भवति ॥</p>
<p>&lsquo;अनपकारिणः पुंसः&rsquo; इति । न पुमांस्तां प्रत्युपकरोति, अहमनयोपकृत<br>
इति । पुनस्सा तमुपकरोति ॥</p>
<p>नासौ तामित्याह - &rsquo; गुणवत्यगुणस्य सतः&rsquo; इति । गुणसत्त्वात्प्रकृतिः<br>
सक्रिया, निर्गुणत्वात् पुरुषो निष्क्रिय इति । तस्यार्थमपार्थकं चरति ।<br>
तस्य पुंसोऽर्थो द्विविधः- विषयोपभोगः कैवल्यं च । तन्निरर्थकं<br>
करोति, यतस्तस्याः प्रयोजनाभावः । व्यक्तात्मनाऽऽत्मानं दर्शयति<br>
नत्वव्यक्तात्मना ॥ ६०॥</p>
<p>कारिका ६१</p>
<p>तथाहि - गुणानां साम्यावस्था प्रकृतिः । कुतश्च सा न<br>
सर्वात्मनाऽऽत्मानं प्रकाशयति, पुमानपि न सर्वथा पश्यति ? तथा<br>
चाहुः-<br>
गुणानां परमं रूपं न दृष्टिपथमृच्छति ।<br>
यत्तु दृष्टिपथं प्राप्तं तन्मायावस्तु तुच्छकम् ॥ इति । अत्राह -<br>
॥ प्रकृतेः सुकुमारतरं न किञ्चिदस्तीति मे मतिर्भवति ।<br>
या दृष्टास्मीति पुनर्न दर्शनमुपैति पुरुषस्य ॥ ६१ ॥ ॥</p>
<p>&lsquo;प्रकृतेः&rsquo; इत्यादि । सुकुमारतरमिति सूक्ष्मतरमितरत् । एतदुक्तं भवति-<br>
प्राग्व्यक्तात्मना प्रकाशयति न त्वव्यक्तात्मनापि, येन ज्ञानावस्थायां<br>
प्रकृतेर्मतिर्भवति मम सूक्ष्मतरं न किञ्चिदपरमस्ति यद्द्रष्टव्यं<br>
पुरुषेण ॥</p>
<p>(&lsquo;या दृष्टाऽस्मि&rsquo; इति । सा प्रकृतिर्व्यक्तात्मना च) दृष्टाहमनेनेति<br>
न पुनर्दर्शनमुपैति पुरुषस्य, द्रष्टव्याभावात् । ततश्चैवं सर्वथा<br>
प्रकृतिरात्मानं प्रकाशयति, पुरुषश्चैतां सर्वथा पश्यति ॥ ६१॥</p>
<p>कारिका ६२</p>
<p>तस्मान्न पुरुषस्य बन्धो नापि संसरणं मोक्षो वेत्याह-<br>
॥ तस्मान्न बध्यतेऽद्धा न मुच्यते नापि संसरति कश्चित् ।<br>
संसरति बध्यते मुच्यते च नानाश्रया प्रकृतिः ॥ ६२ ॥ ॥</p>
<p>&lsquo;तस्मान्न बध्यते&rsquo; इत्यादि । बन्धाभावान्न बध्यते । पुरुषस्यापि<br>
कार्यत्वाद्बन्धो नास्ति । न विमुच्यते तस्या बन्धनात् । नापि संसरति<br>
निष्क्रियत्वात् । कश्चिदिति पुरुष इत्यर्थः ॥</p>
<p>कस्य तर्हि बन्धादय इत्याह- संसरति बध्यते मुच्यते च प्रकृतिरिति ।<br>
ननु च तस्याः सुकुमारत्वाद्बन्धादयो न सम्भवन्त्येवेत्यत्राह-<br>
नानाश्रयेषुरभिवज्यते (?) । तत्राश्रयाः भावलिङ्गभूतास्सर्गाः ।<br>
ते प्रकृतिपुरुषवन्नानाविधाः ॥ ६२॥</p>
<p>कारिका ६३</p>
<p>ततश्च नानाश्रयत्वादेव दर्शयन्नाह-<br>
॥ रूपैः सप्तभिरेव तु बध्नात्यात्मानमात्मना प्रकृतिः ।<br>
सैव च पुरुषार्थम्प्रति विमोचयत्येकरूपेण ॥ ६३ ॥ ॥</p>
<p>&lsquo;रूपैः&rsquo; इत्यादि । धर्मादयो बुद्धे रूपान्युक्तानि । &lsquo;सप्तभिः&rsquo; । ज्ञानं<br>
त्यक्त्वा ते च प्रकृतेरात्मभूताः । सैवात्मनैव पुरुषार्थं प्रत्यात्मानं<br>
महदादिसूक्ष्मपर्यन्तं लिङ्गं बध्नाति । बन्धश्च त्रिविधः । तच्च<br>
लिङ्गं भावादिभिरधिवासितमर्थमेव । संसरतीति । प्रकृतिरेव<br>
संसरति ॥</p>
<p>&lsquo;सैव च&rsquo; इति । प्रकृतिः पुरुषार्थं प्रति कैवल्यार्थं<br>
विमोचयत्यात्मानम् ॥</p>
<p>&lsquo;एकरूपेण&rsquo; इति । एकं च तद्रूपं चेति । ज्ञानाख्येन रूपेणेत्यर्थः । यं<br>
पुरुषमपेक्ष्य ज्ञानमुत्पादयति तं प्रत्यव्यक्तमात्मानं संहरतीत्यर्थः ।<br>
नहि धर्मादयः पुरुषधर्मा यस्तैर्बध्यते । नापि संसरति,<br>
अलिङ्गभावत्वात् । नापि मुच्यते, तस्य बन्धनत्वात् ॥ ६३॥</p>
<p>कारिका ६४</p>
<p>तदेवं ज्ञानं कथमुत्पद्यते येन मोचयतीत्याह-<br>
॥ एवं तत्त्वाभ्यासान्नास्मि न मे नाहमित्यपरिशेषम् ।<br>
अविपर्ययाद्विशुद्धं केवलमुत्पद्यते ज्ञानम् ॥ ६४ ॥ ॥</p>
<p>&lsquo;एवं तत्त्वाभ्यासात्&rsquo; इत्यादि । एवमिति वक्ष्यमाणे योज्यम् । तत्त्वानि<br>
पञ्चविंशतिः । तेषां पुनः पुनः स्वरूपेणाभ्यसनमभ्यासः । यदेतत्<br>
सूक्ष्मशरीरं भौतिकं च तस्मिन्न भवामि, अपि तु प्रकृतिः ॥</p>
<p>&lsquo;न मे&rsquo; इत्यादि । न ममेदमपि तु प्रकृतेः ॥</p>
<p>नाहमिति । नाप्यहं प्रकृतिरित्येवं तत्त्वाभ्यासात् । किंविशिष्टात् -<br>
अविपर्ययादहमित्यमानसंशयात् ज्ञानमुत्पद्यते ॥</p>
<p>ईदृशमित्याह- &lsquo;अपरिशेषम्&rsquo; इति । परिपूर्णं विशुद्धम् संसारमलापगमात्<br>
केवलमेकमित्यर्थः ॥ ६४॥</p>
<p>कारिका ६५</p>
<p>ननु ज्ञानेन पुरुषः किं पश्यतीत्याह-<br>
॥ तेन निवृत्तप्रसवामर्थवशात् सप्तरूपविनिवृत्ताम् ।<br>
प्रकृतिं पश्यति पुरुषः प्रेक्षकवदवस्थितः स्वस्थः ॥ ६५ ॥ ॥</p>
<p>&lsquo;तेन&rsquo; इत्यादि । यत् प्रकृतिज्ञानमुत्पद्यते तं प्रति निवृतः प्रसवो<br>
लिङ्गभूतसर्गाख्यो यस्याः प्रकृतेः स तथोक्ता । प्रसवनिवृत्त्या वा<br>
यो विषयो विषयेभ्यो निवर्तते तद्वशात्, सप्तभ्यो रूपेभ्यो धर्मादिभ्यो<br>
निवृत्ता प्रकृतिर्भवति । भावसंसर्गोऽपि यस्या निवर्तत इत्यर्थः ।<br>
तामेवंविधामव्यक्तरूपां पश्यति पुरुषः ॥</p>
<p>&lsquo;प्रेक्षकवदवस्थितः&rsquo; इति । यथा प्रेक्षकः<br>
प्रवर्त्तितनृत्तमुपसंहृतनृत्तां च नर्त्तकीं पश्यति, तथा<br>
पुरुषोऽपि प्रवर्तितसर्गामुपसंहृतसर्गां चेति ॥</p>
<p>&lsquo;स्वस्थः&rsquo; इति । आत्मनि स्थितो न प्रकृतिस्थः, ततः प्रकृतेर्निवृत्तत्वात्<br>
॥ ६५॥</p>
<p>कारिका ६६</p>
<p>ननु च यदि प्रकृतिर्गर्भभूःपुरुषं प्रति निवृत्तप्रसवा, तस्याश्च<br>
प्रकृतेस्तदानीं सर्वगतत्वादस्त्येव संयोगस्तत्किमिति पुनः शरीरोत्पत्तिर्न<br>
भवतीत्याह -<br>
॥ दृष्टा मयेत्युपेक्षक एको दृष्टाऽहमित्युपरमत्यन्या ।<br>
सति संयोगेऽपि तयोः प्रयोजनं नास्ति सर्गस्य ॥ ६६ ॥ ॥</p>
<p>&lsquo;दृष्टा मया&rsquo; इत्यादि । तयोर्द्वयोरेकः पुरुष उपेक्षकः, सर्वथा ॥।त्वात् ।<br>
यथा प्रेक्षको नटीमुपेक्षते निवृत्ताभिलाषत्वात् ॥</p>
<p>&lsquo;दृष्टाऽहमित्युपरताऽन्या&rsquo; इति । अपरा प्रकृतिरुपरता निवृत्तप्रसवा ।<br>
सर्वथाऽहमनेन दृष्टेति ॥</p>
<p>ततश्च संयोगेऽपि तयोः प्रयोजनं नास्ति सर्गस्य । विषयोपभोगार्थः<br>
सर्गः । तस्मिन्नेव चरितार्थत्वात् न पुनः सर्गमारभते । नहि नटी<br>
रङ्गे प्रेक्षकैर्निराकाङ्क्षितं पुनर्नृत्तमारभते ॥ ६६॥</p>
<p>कारिका ६७</p>
<p>यद्यात्मज्ञानात् कैवल्यप्राप्तिः, तदनन्तरमेव शरीरं कस्मान्न निवर्तत<br>
इत्याह-<br>
॥ सम्यग्ज्ञानाधिगमात् धर्मादीनामकारणप्राप्तौ ।<br>
तिष्ठति संस्कारवशात्, चक्रभ्रमवद्धृतशरीरः ॥ ६७ ॥ ॥</p>
<p>&lsquo;सम्यक् ज्ञानाधिगमात्&rsquo; इत्यादि । सम्यक् ज्ञानमात्मज्ञानम् ।<br>
तस्याधिगमादात्मज्ञानप्राप्तेरित्यर्थः ॥</p>
<p>&lsquo;धर्मादीनामकारणप्राप्तौ&rsquo; इति । न कारणमकारणम्,<br>
तस्यामकारणप्राप्तावेव तदुक्तं भवति । सम्यक् ज्ञानाधिगमात्तेषां<br>
धर्मादीनामग्निदग्धबीजवदशक्तत्वात् ॥</p>
<p>जन्मान्तरसंस्कारवशाद्धृतशरीरः पुमांस्तिष्ठति । कथम्-<br>
चक्रभ्रमवत् । यथा कुलालव्यापारे निवृत्तेऽपि वेगवशात् कियन्तमपि<br>
कालं चक्रभ्रमस्तिष्ठति तथा शरीरमपीत्यर्थः ॥ ६७॥</p>
<p>कारिका ६८</p>
<p>कदा स मोक्षो भवतीत्यत्र-<br>
॥ प्राप्ते शरीरभेदे चरितार्थत्वात् प्रधानविनिवृत्तौ ।<br>
ऐकान्तिकमात्यन्तिकमुभयं कैवल्यमाप्नोति ॥ ६८ ॥ ॥</p>
<p>&lsquo;प्राप्ते शरीरभेदे&rsquo; इत्यादि । लिङ्गभौतिकशरीरे पृथग्भूते यथा<br>
सम्भूते लयं गति तेष्वित्यर्थः (?)॥</p>
<p>&lsquo;चरितार्थत्वात् प्रधानविनिवृत्तौ&rsquo; इति । प्रधानं लिङ्गात्मना परिणतं<br>
निवर्तते । निवृत्तावुभयं कैवल्यमाप्नोति ॥</p>
<p>&lsquo;ऐकान्तिकमात्यन्तिकं च&rsquo; इति । तत्रात्मज्ञानोत्पादादवश्यम्भावि<br>
कैवल्यमित्यैकान्तिकम् । सत्यपि तयोः संयोगे प्रयोजनाभावान्न पुनः सर्ग<br>
इत्यात्यन्तिकमिति ॥ ६८॥</p>
<p>कारिका ६९</p>
<p>सप्तत्यां विशुद्धिं दर्शयन्नाह-<br>
॥ पुरुषार्थज्ञानमिदं गुह्यं परमर्षिणा समाख्यातम् ।<br>
स्थित्युत्पत्तिप्रलयाश्चिन्त्यन्ते यत्र भूतानाम् ॥ ६९॥</p>
<p>&lsquo;पुरुषार्थज्ञानम्&rsquo; इत्यादि । पुरुषार्थं ज्ञानं चेति पुरुषार्थज्ञानम् ।<br>
यदिदं पञ्चविंशतितत्त्वज्ञानं तत्प्रधानम्, पुरुषार्थमोक्षोऽनेन<br>
प्राप्यत इति कृत्वा । गुह्यमिदमप्रकाश्यम् । साधुजनादन्यस्मै न<br>
देयमित्यर्थः ॥</p>
<p>&lsquo;परमर्षिणा समाख्यातम्&rsquo; इति । कपिलमुनिना प्रकाशितम् ॥</p>
<p>&lsquo;स्थित्युत्पत्तिप्रलयाश्चिन्त्यन्ते यत्र भूतानाम्&rsquo; इति । यत्र ज्ञाने<br>
भूतानां ब्रह्मादिस्तम्बपर्यन्तानां स्थित्यादयो व्यवस्थाप्यन्ते ।<br>
तत्रोत्पन्नानां प्रबन्धेनावस्थानं स्थितिः । सा च त्रिषु स्थानेषु<br>
दैवमानुषतैर्यग्योनेषु उत्पत्तिः सृष्टप्रधानात् यावत् तन्मात्रेभ्यः<br>
पञ्चमहाभूतानि । सृष्ट्युपसंहारे महाप्रलयः, सर्वोऽप्युत्क्रमेण ।<br>
तद्यथा पृथिव्यादयस्तन्मात्रादिषु लीयन्ते यावत्प्रधानमिति । तेन<br>
पञ्चविंशतितत्त्वव्यतिरिक्तं नास्तीत्येतदुक्तम् ॥ ६९॥</p>
<p>कारिका ७०</p>
<p>मुनिना समाख्यातमिति कुतो ज्ञायत इत्याह-<br>
॥ एतत् पवित्रमग्र्यं मुनिरासुरयेऽनुकम्पया प्रददौ ।<br>
आसुरिरपि पञ्चशिखाय, तेन च बहुधा कृतं तन्त्रम् ॥ ७०॥</p>
<p>&lsquo;एतत्&rsquo; इत्यादि । &lsquo;पवित्रम्&rsquo; इति । दुःखत्रयमेतत् पुनातीति कृत्वा ।<br>
सर्वभेदानामग्रेभवत्वादग्र्यम् ॥</p>
<p>&lsquo;मुनिरासुरयेऽनुकम्पया प्रददौ&rsquo; इति । कपिलस्य महामुनेः<br>
सहोत्पन्नाश्चत्वारो धर्मादयः । तत्र ज्ञानाख्येन भावेनान्धे तमसि<br>
वर्तमानं जगत् दृष्टवतो मुनेः करुणोत्पन्ना । तया च प्रेर्यमाण<br>
आसुरिं सगोत्रब्राह्मणं वर्षसहस्रयातिनमागत्योवाच । &lsquo;आसुरे रमसे<br>
त्वं गृहस्थधर्मेण&rsquo; इति । स तमाह- &lsquo;भगवन् न रमेऽहम्&rsquo; इति ।<br>
पुनर्वर्षसहस्रे पूर्णे तं गत्वा तथोवाच । सोऽपि &lsquo;भगवन् न<br>
रमेऽहम्&rsquo; इत्युवाच । ततो मुनिना &lsquo;यदि विरक्तस्त्वम्, एहि ब्रह्मचर्यं<br>
चर&rsquo; इत्यसावुक्तः । स तु प्रदिपद्य गृहस्थधर्मं त्यक्त्वा प्रव्रजितः ।<br>
तस्मै शिष्यायानुकम्पया सङ्क्षिप्य दत्तवान् । &lsquo;तम एव खल्विदमासीत्&rsquo; ।<br>
तस्मिंस्तमसि क्षेत्रज्ञ एव प्रथमः । तमः प्रधानम्, क्षेत्रज्ञः पुरुष<br>
उच्यते । आसुरिरपि तदेव  सङ्क्षिप्तं पञ्चशिखाय स्वशिष्यायानुकम्पया<br>
प्रददौ ॥</p>
<p>&lsquo;तेन&rsquo; इति । पञ्चशिखेन मुनिना बहुधा कृतं तन्त्रम् ।<br>
षष्टितन्त्राख्यं षष्टिखण्डं कृतमिति । तत्रैव हि षष्टिरर्था<br>
व्याख्याताः ॥ ७०॥</p>
<p>कारिका ७१</p>
<p>ननु च षष्टितन्त्रमेवास्तु किं सप्तत्येति स्वशास्त्रकरणप्रयोजनमाह-<br>
॥ शिष्यपरम्परयाऽऽगतमीश्वरकृष्णेन चैतदार्याभिः ।<br>
सङ्क्षिप्यार्यमतिना सम्यग्विज्ञाय सिद्धान्तम् ॥ ७१ ॥ ॥</p>
<p>&lsquo;शिष्यपरम्परया&rsquo; इत्यादि । मुनेरासुरेः पञ्चशिखस्तथा<br>
गर्गगौतमप्रभृतिर्णरामतङ्ग्रम्या (?) ईश्वरकृष्णनामानं<br>
परिव्राजकमित्यनया शिष्यपरम्परया । इति ज्ञानमयरूपेणागतं<br>
सिद्धान्तं षष्टितन्त्रम् । सम्यग्विज्ञाय सङ्क्षिप्तं षष्टितन्त्रम्,<br>
पञ्चविंशतितत्त्वाख्यं ज्ञानमित्यर्थः ॥</p>
<p>आर्यमतिः, अधिगततत्त्वज्ञानतयार्यमतिः ॥</p>
<p>&lsquo;आर्याभिः&rsquo; इति । सप्तत्येत्यर्थः । &lsquo;दुःखत्रयाभिघातात्&rsquo; &lsquo;एतत् पवित्रम्&rsquo;<br>
इति सप्तत्याभिहितम् ॥ ७१॥</p>
<p>कारिका ७२</p>
<p>अत्र षष्टितन्त्रे बहवोऽर्थाः, तेऽत्र नोक्ता इत्याह-<br>
॥ सप्तत्यां किल येऽरथास्तेऽर्थाः कृत्स्नस्य षष्टितन्त्रस्य ।<br>
आख्यायिकाविरहिताः परवादविवर्जिताश्चापि ॥ ७२॥</p>
<p>&lsquo;सप्तत्याम्&rsquo; इत्यादि । &lsquo;एष प्रत्ययसर्गो विपर्ययाशक्तितुष्टिसिद्ध्याख्यः&rsquo;<br>
इत्यादिना ग्रन्थेन य उक्तास्ते कृत्स्नस्य षष्टितन्त्रस्यापि ॥</p>
<p>किन्तु &lsquo;आख्यायिकाविरहिताः परवादविवर्जिताः शुद्धाः&rsquo; इति । आख्यायिका<br>
आख्यानम्, तद्विरहिताः । परचोद्यं तेन विवर्जिताः । शुद्धाः केवलाः । परं<br>
बन्धमोक्षोपयोगिनोऽर्थाः दर्शिता इति तस्मात् सम्पूर्णेयं सप्ततिरिति ॥ ७२॥</p>
<p>॥ इति श्रीमत्परमहंसपरिव्राजकाचार्यश्रीगोविन्दभगवत्पूज्यपादशिष्येण<br>
श्रीशङ्करभगवता कृता साङ्ख्यसप्ततिटीका समाप्ता ॥</p>

  </div>
</article>


        

        



    <aside class="card border noPrint" id="section-tree-item-AryaH_hinduism_branches_sAnkhyam_kArikA_shankaraH_sANkhyasaptatiTIkA_jayamaNgalA_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH/AryaH/hinduism/branches/sAnkhyam/kArikA/shankaraH_sANkhyasaptatiTIkA_jayamaNgalA/">साङ्ख्यसप्ततिटीका जयमङ्गला </a>
            <a data-toggle="collapse" href="#section-tree-item-body-AryaH_hinduism_branches_sAnkhyam_kArikA_shankaraH_sANkhyasaptatiTIkA_jayamaNgalA_md" role="button" aria-expanded="false" aria-controls="section-tree-item-body-AryaH_hinduism_branches_sAnkhyam_kArikA_shankaraH_sANkhyasaptatiTIkA_jayamaNgalA_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AryaH_hinduism_branches_sAnkhyam_kArikA_shankaraH_sANkhyasaptatiTIkA_jayamaNgalA_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: साङ्ख्यसप्ततिटीका जयमङ्गला</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2025 Sep 14 04:57:15 UTC. (<a href="http://google.com/search?q=04%3a57%3a15%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
