<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | साण्ख्यकारिका गौडपादभाष्यसहिता</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/branches/sAnkhyam/kArikA/gauDapAdabhAShyam/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/branches/sAnkhyam/kArikA/gauDapAdabhAShyam/" rel="feed" type="application/rss+xml" title="आगमे विश्वासटिप्पन्यः" />

    <meta property="og:url" content="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/">
  <meta property="og:site_name" content="आगमे विश्वासटिप्पन्यः">
  <meta property="og:title" content="साण्ख्यकारिका गौडपादभाष्यसहिता">
  <meta property="og:description" content="साङ्ख्यकारिका गौडपादभाष्यसहिता
दुःखत्रयाभिघाताज्जिज्ञासा तदभिघातके हेतौ ।
दृष्टे सापार्था चेन्नैकान्तात्यन्ततोऽभावात् ॥ १॥
गौडपादभाष्य
कपिलाय नमस्तस्मै येनाविद्योदधौ जगति मग्ने ।
कारुण्यात्साङ्ख्यमयी नौरिव विहिता प्रतरणाय ॥
अल्पग्रन्थं स्पष्टं प्रमाणसिद्धान्तहेतुभिर्युक्तम् ।
शास्त्रं शिष्यहिताय समासतोऽहं प्रवक्ष्यामि ॥
दुःखत्रयेति । अस्या आर्य्याया उपोद्घातः क्रियते । इह भगवान्ब्रह्मसुतः
कपिलो नाम । तद्यथा -
सनकश्च सनन्दश्च तृतीयश्च सनातनः ।
आसुरिः कपिलश्चैव वोढुः पञ्चशिखस्तथा ।
इत्येते ब्रह्मणः पुत्राः सप्त प्रोक्ता महर्षयः ॥
कपिलस्य सहोत्पन्ना धर्मो ज्ञानं वैराग्यमैश्वर्य्यञ्चेति । एवं स
उत्पन्नः सन्नन्धतमसि मज्जज्जगदालोक्य संसारपारम्पर्य्येण सत्कारुण्यो
जिज्ञासमानाय आसुरिसगोत्राय ब्रह्मणायेदं पञ्चविंशतितत्त्वानां
ज्ञानमुक्तवान् । यस्य ज्ञानाद्दुःखक्षयो भवति ।
पञ्चविंशतितत्वज्ञो यत्र तत्राश्रमे वसेत् ।
जटी मुण्डी शिखी वापि मुच्यते नात्र संशयः ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="aryah">

  <meta itemprop="name" content="साण्ख्यकारिका गौडपादभाष्यसहिता">
  <meta itemprop="description" content="साङ्ख्यकारिका गौडपादभाष्यसहिता
दुःखत्रयाभिघाताज्जिज्ञासा तदभिघातके हेतौ ।
दृष्टे सापार्था चेन्नैकान्तात्यन्ततोऽभावात् ॥ १॥
गौडपादभाष्य
कपिलाय नमस्तस्मै येनाविद्योदधौ जगति मग्ने ।
कारुण्यात्साङ्ख्यमयी नौरिव विहिता प्रतरणाय ॥
अल्पग्रन्थं स्पष्टं प्रमाणसिद्धान्तहेतुभिर्युक्तम् ।
शास्त्रं शिष्यहिताय समासतोऽहं प्रवक्ष्यामि ॥
दुःखत्रयेति । अस्या आर्य्याया उपोद्घातः क्रियते । इह भगवान्ब्रह्मसुतः
कपिलो नाम । तद्यथा -
सनकश्च सनन्दश्च तृतीयश्च सनातनः ।
आसुरिः कपिलश्चैव वोढुः पञ्चशिखस्तथा ।
इत्येते ब्रह्मणः पुत्राः सप्त प्रोक्ता महर्षयः ॥
कपिलस्य सहोत्पन्ना धर्मो ज्ञानं वैराग्यमैश्वर्य्यञ्चेति । एवं स
उत्पन्नः सन्नन्धतमसि मज्जज्जगदालोक्य संसारपारम्पर्य्येण सत्कारुण्यो
जिज्ञासमानाय आसुरिसगोत्राय ब्रह्मणायेदं पञ्चविंशतितत्त्वानां
ज्ञानमुक्तवान् । यस्य ज्ञानाद्दुःखक्षयो भवति ।
पञ्चविंशतितत्वज्ञो यत्र तत्राश्रमे वसेत् ।
जटी मुण्डी शिखी वापि मुच्यते नात्र संशयः ॥">
  <meta itemprop="wordCount" content="7096">
  <meta name="twitter:card" content="summary">
  <meta name="twitter:title" content="साण्ख्यकारिका गौडपादभाष्यसहिता">
  <meta name="twitter:description" content="साङ्ख्यकारिका गौडपादभाष्यसहिता
दुःखत्रयाभिघाताज्जिज्ञासा तदभिघातके हेतौ ।
दृष्टे सापार्था चेन्नैकान्तात्यन्ततोऽभावात् ॥ १॥
गौडपादभाष्य
कपिलाय नमस्तस्मै येनाविद्योदधौ जगति मग्ने ।
कारुण्यात्साङ्ख्यमयी नौरिव विहिता प्रतरणाय ॥
अल्पग्रन्थं स्पष्टं प्रमाणसिद्धान्तहेतुभिर्युक्तम् ।
शास्त्रं शिष्यहिताय समासतोऽहं प्रवक्ष्यामि ॥
दुःखत्रयेति । अस्या आर्य्याया उपोद्घातः क्रियते । इह भगवान्ब्रह्मसुतः
कपिलो नाम । तद्यथा -
सनकश्च सनन्दश्च तृतीयश्च सनातनः ।
आसुरिः कपिलश्चैव वोढुः पञ्चशिखस्तथा ।
इत्येते ब्रह्मणः पुत्राः सप्त प्रोक्ता महर्षयः ॥
कपिलस्य सहोत्पन्ना धर्मो ज्ञानं वैराग्यमैश्वर्य्यञ्चेति । एवं स
उत्पन्नः सन्नन्धतमसि मज्जज्जगदालोक्य संसारपारम्पर्य्येण सत्कारुण्यो
जिज्ञासमानाय आसुरिसगोत्राय ब्रह्मणायेदं पञ्चविंशतितत्त्वानां
ज्ञानमुक्तवान् । यस्य ज्ञानाद्दुःखक्षयो भवति ।
पञ्चविंशतितत्वज्ञो यत्र तत्राश्रमे वसेत् ।
जटी मुण्डी शिखी वापि मुच्यते नात्र संशयः ॥">
<script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/branches\/sAnkhyam\/kArikA\/gauDapAdabhAShyam\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/branches\/sAnkhyam\/kArikA\/gauDapAdabhAShyam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>







    <link rel="stylesheet" href="/AgamaH/webpack_dist/uiLib.css">
<link rel="stylesheet" href="/AgamaH/css/uiLibPrint.css" media="print" >
<link rel="stylesheet" href="/AgamaH/css/fonts.css" >
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> साण्ख्यकारिका गौडपादभाष्यसहिता</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="साण्ख्यकारिका गौडपादभाष्यसहिता">साण्ख्यकारिका गौडपादभाष्यसहिता</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/branches/sAnkhyam/kArikA/gauDapAdabhAShyam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>साङ्ख्यकारिका गौडपादभाष्यसहिता</p>
<p>दुःखत्रयाभिघाताज्जिज्ञासा तदभिघातके हेतौ  ।<br>
दृष्टे सापार्था चेन्नैकान्तात्यन्ततोऽभावात् ॥ १॥</p>
<p>गौडपादभाष्य</p>
<p>कपिलाय नमस्तस्मै येनाविद्योदधौ जगति मग्ने ।<br>
कारुण्यात्साङ्ख्यमयी नौरिव विहिता प्रतरणाय ॥</p>
<p>अल्पग्रन्थं स्पष्टं प्रमाणसिद्धान्तहेतुभिर्युक्तम् ।<br>
शास्त्रं शिष्यहिताय समासतोऽहं प्रवक्ष्यामि ॥</p>
<p>दुःखत्रयेति । अस्या आर्य्याया उपोद्घातः क्रियते । इह भगवान्ब्रह्मसुतः<br>
कपिलो नाम । तद्यथा -<br>
सनकश्च सनन्दश्च तृतीयश्च सनातनः ।<br>
आसुरिः कपिलश्चैव वोढुः पञ्चशिखस्तथा ।<br>
इत्येते ब्रह्मणः पुत्राः सप्त प्रोक्ता महर्षयः ॥</p>
<p>कपिलस्य सहोत्पन्ना धर्मो ज्ञानं वैराग्यमैश्वर्य्यञ्चेति । एवं स<br>
उत्पन्नः सन्नन्धतमसि मज्जज्जगदालोक्य संसारपारम्पर्य्येण सत्कारुण्यो<br>
जिज्ञासमानाय आसुरिसगोत्राय ब्रह्मणायेदं पञ्चविंशतितत्त्वानां<br>
ज्ञानमुक्तवान् । यस्य ज्ञानाद्दुःखक्षयो भवति ।<br>
पञ्चविंशतितत्वज्ञो यत्र तत्राश्रमे वसेत् ।<br>
जटी मुण्डी शिखी वापि मुच्यते नात्र संशयः ॥</p>
<p>तदिदमाहुः । दुःखत्रयाभिघाताज्जिज्ञासेति । तत्र<br>
दुःखत्रयं- आध्यात्मिकं आधिभौतिकं आधिदैविकं चेति ।<br>
तत्राध्यात्मिकं द्विविधं - शारीरं मानसं चेति । शारीरं<br>
वातपित्तश्लेष्मविपर्य्ययकृतं ज्वरातीसारादि । मानसं<br>
प्रियवियोगाप्रियसंयोगादि । आधिभौतिकं चतुर्विधं - भूतग्रामनिमित्तं<br>
मनुष्यपशुमृगपक्षिसरीसृपदंशमशकयूकामत्कुणमत्स्यमकरग्राहस्थावरेभ्यो<br>
जरायुजाण्डजस्वेदजोद्भिज्जेभ्यः सकाशादुपजायते । आधिदैविकं -<br>
देवानामिदं दैविकम् । दिवः प्रभवतीति वा दैवं तदधिकृत्य<br>
यदुपजायते शीतोष्णवातवर्षाशनिपातादिकम् । एवं यथा<br>
दुःखत्रयाभिज्ञाताज्जिज्ञासा कार्य्या क्व । तदभिघातके हेतौ । तस्य<br>
दुःखत्रयस्य अभिघातको योऽसौ हेतुस्तत्रेति । दृष्टे सापार्था<br>
चेत् । दृष्टे हेतौ दुःखत्रयाभिघातके सा जिज्ञासाऽपार्था<br>
चेद्यदि । तत्राध्यात्मिकस्य द्विविधस्यापि आयुर्वेदशास्त्रक्रियया<br>
प्रियसमागमाप्रियपरिहारकटुतिक्तकषायादिक्वाथादिभिर्दृष्ट एव<br>
आध्यात्मिकोपायः । आधिभौतिकस्य रक्षादिनाऽभिघातो दृष्टः ।<br>
दृष्टे साऽपार्था चेदेवं मन्यसे । न  । एकान्त्यात्यन्ततोऽभावात् । यत<br>
एकान्ततोऽवश्यं अत्यन्ततो नित्यं दृष्टेन हेतुनाऽभिघातो न भवति<br>
तस्मादन्यत्र एकान्तात्यन्ताभिघातके हेतौ जिज्ञासा विविदिषा कार्येति ।</p>
<p>दृष्टवदानुश्रविकः स ह्यविशुद्धिक्षयातिशययुक्तः  ।<br>
तद्विपरीतः श्रेयान् व्यक्ताव्यक्तज्ञविज्ञानात् ॥ २॥</p>
<p>गौडपादभाष्य</p>
<p>यदि दृष्टान्यत्र जिज्ञासा कार्य्या ततोऽपि नैव यत आनुश्रविको<br>
हेतुर्दुःखत्रयाभिघातकः । अनुश्रवतीत्यनुश्रवस्तत्रभवः आनुश्रविकः<br>
स च आगमात्सिद्धः । यथा<br>
अपाम सोमममृता अभूमागन्म ज्योतिरविदाम देवान् ।<br>
किन्नूनमस्मान् कृणवदरातिः किमु धूर्त्तिरमृतमर्त्यस्य ॥</p>
<p>कदाचिदिन्द्रादीनां देवानां कल्प आसीत् । कथं वयममृता अभूमेति<br>
विचार्य्यामुं यस्माद्वयमपाम सोमं पीतवन्तः सोमं तस्मादमृता अभूम<br>
अमरा भूतवन्त इत्यर्थः किञ्च अगन्म ज्योतिः गतवतो लब्धवतो ज्योतिः<br>
स्वर्गमिति । अविदाम देवान् दिव्यान् विदितवन्तः । एवं च किन्नूनमस्मान्<br>
कृणवदरातिः नूनं निश्चितं किं अरातिः शत्रुरस्मान् कृणवत् कर्त्तेति<br>
किमु धूर्त्तिरमृतमर्त्यस्य धूर्त्तिर्जरा हिंसा वा किं करिष्यति<br>
अमृतमर्त्यस्य । अन्यच्च श्रूयते आत्यन्तिकं फलं पशुवधेन ।<br>
सर्वंल्लोकाञ्जयति मृत्युं तरति पाप्मानं तरति ब्रह्महत्यां तरति यो<br>
योऽश्वमेधेन यजत इति । एकान्तात्यन्तिके एव वेदोक्ते अपार्थेऽवजिज्ञासा<br>
इति न । उच्यते । दृष्टवदानुश्रविक इति दृष्टेन तुल्यो दृष्टवत् ।<br>
कोऽसौ आनुश्रविकः कस्मात्स यस्मादविशुद्धिक्षयातिशययुक्तः ।<br>
अविशुद्धियुक्तः पशुघातात् तथा चोक्तम् ।<br>
षट् शतानि नियुज्यन्ते पशुनां मध्यमेऽहनि ।<br>
अश्वमेधस्य वचनादूनानि पशुहिस्त्रिभिः ॥</p>
<p>यद्यपि श्रुतिस्मृतिविहितो धर्मस्तथापि मिश्रीभावादविशुद्धियुक्त इति ।<br>
यथा<br>
बहूनीन्द्रसहस्राणि देवानां च युगे युगे ।<br>
कालेन समतीतानि कालो हि दुरतिक्रमः ॥</p>
<p>एवमिन्द्रादिनाशात्क्षययुक्तः । तथाऽतिशयो विशेषस्तेन युक्तः ।<br>
विशेषगुणादर्शनादितरस्य दुःखं स्यादिति । एवमानुश्रविकोऽपि<br>
हेतुर्दृष्टवत् । कस्तर्हि श्रेयानिति चेत् । उच्यते । तद्विपरीतः<br>
श्रेयान् ताभ्यां दृष्टानुश्रविकाभ्यां विपरीतः श्रेयान् प्रशस्यतर इति ।<br>
अविशुद्धिक्षयातिशयायुक्तत्वात् । स कथमित्याह । व्यक्ताव्यक्तज्ञविज्ञानात्<br>
तत्र व्यक्तं महदादिबुद्धिरहङ्कारः पञ्च तन्मात्राणि एकादशेन्द्रियाणि<br>
पञ्चमहाभूतानि । अव्यक्तं प्रधानम् । ज्ञः पुरुषः । एवमेतानि<br>
पञ्चविंशतितत्त्वानि व्यक्ताव्यक्तज्ञानि कथ्यन्ते एतद्विज्ञानाच्छ्रेय<br>
इत्युक्तं च पञ्चविंशतितत्त्वज्ञ इति । अथ व्यक्ताव्यक्तज्ञानां को<br>
विशेष इत्युच्यते ।</p>
<p>मूलप्रकृतिरविकृतिर्महदाद्याः प्रकृतिविकृतयः सप्त  ।<br>
षोडशकस्तु विकारो न प्रकृतिर्न विकृतिः पुरुषः  ॥ ३॥</p>
<p>गौडपादभाष्य</p>
<p>मूलप्रकृतिः प्रधानम् । प्रकृतिविकृतिसप्तकस्य मूलभूतत्वात् । मूलं<br>
च सा प्रकृतिश्च मूलप्रकृतिरविकृतिः । अन्यस्मान्नोत्पद्यते तेन<br>
प्रकृतिः कस्यचिद्विकारो न भवति । महदाद्याः प्रकृतिविकृतयः<br>
सप्त । महाभूतादिति बुद्धिः बुद्ध्याद्याः सप्त बुद्धि १ अहङ्कारः<br>
२ पञ्चतन्मात्राणि ५ एतानि सप्तप्रकृतिविकृतयः । तद्यथा ।<br>
प्रधानाद्बुद्धिरुत्पद्यते तेन विकृतिः प्रधानस्य विकार इति<br>
सैवाहङ्कारमुत्पादयति अतः प्रकृतिः । अहङ्कारोऽपि बुद्धेरुत्पद्यत<br>
इति विकृतिः स च पञ्चतन्मात्राण्युत्पादयतीति प्रकृतिः । तत्र<br>
शब्दतन्मात्रमहङ्कारादुत्पद्यत इति विकृतिस्तस्मादाकाशमुत्पद्यत इति<br>
प्रकृतिः । तथा स्पर्शतन्मात्रमहङ्कारादुत्पद्यत इति विकृतिस्तदेवं<br>
वायुमुत्पादयतीति प्रकृतिः । गन्धतन्मात्रमहङ्कारादुत्पद्यत<br>
इति विकृतिस्तदेवं पृथिवीमुत्पादयतीति प्रकृतिः ।<br>
रूपतन्मात्रमहङ्कारादुत्पद्यत इति विकृतिस्तदेवं तेज उत्पादयतीति<br>
प्रकृतिः । रसतन्मात्रमहङ्कारादुत्पद्यत इति विकृतिस्तदेवं आप<br>
उत्पादयतीति प्रकृतिः । एवं महदाद्याः सप्त प्रकृतयो विकृतयश्च ।<br>
षोडशकश्च विकारः पञ्चबुद्धीन्द्रियाणि पञ्चकर्मेन्द्रियाणि एकादशं<br>
मनः पञ्चमहाभूतानि एष षोडशको गणो विकृतिरेव । विकारो विकृतिः ।<br>
न प्रकृतिर्न विकृतिः पुरुषः । एवमेषां व्यक्ताव्यक्तज्ञानां त्रयाणां<br>
पदार्थानां कैः कियद्भिः प्रमाणैः केन कस्य वा प्रमाणेन सिद्धिर्भवति ।<br>
इह लोके प्रमेयवस्तु प्रमाणेन साध्यते यथा प्रस्थादिभिर्व्रीहयस्तुलया<br>
चन्दनादि । तस्मात् प्रमाणमभिधेयम् ।</p>
<p>दृष्टमनुमानमाप्तवचनं च सर्वप्रमाणसिद्धत्वात् ।<br>
त्रिविधं प्रमाणमिष्टं प्रमेयसिद्धिः प्रमाणाद्धि  ॥ ४॥</p>
<p>गौडपादभाष्य</p>
<p>दृष्टं यथा श्रोत्रं त्वक् चक्षुर्जिह्वा घ्राणमिति पञ्चबुद्धीन्द्रियाणि<br>
शब्दस्पर्शरूपरसगन्धा एषां पञ्चानां पञ्चैव विषया यथासङ्ख्यं<br>
शब्दं श्रोत्रं त्वक् स्पर्शं चक्षू रूपं जिह्वा रसं घ्राणं गन्धमिति ।<br>
एतद्दृष्टमित्युच्यते प्रमाणम् । प्रत्यक्षेणानुमानेन व योऽर्थो न<br>
गृह्यते स आप्तवचनाद्ग्राह्यः । यथेन्द्रोः देवराजः उत्तराः कुरवः<br>
स्वर्गेऽप्सरस इत्यादि । प्रत्यक्षानुमानाग्राह्यमथाप्तवचनाद्गृह्यते ।<br>
अपि चोक्तम् ।<br>
आगमो ह्याप्तवचनमाप्तं दोषक्षयाद्विदुः ।<br>
क्षीणदोषोऽनृतं वाक्यं न ब्रूयाद्धेत्वसम्भवात् ॥</p>
<p>स्वकर्मण्यभियुक्तो यः सङ्गद्वेषविवर्जितः ।<br>
पूजितस्तद्विधैर्नित्यमाप्तो ज्ञेयः स तादृशः ॥</p>
<p>एतेषु प्रमाणेषु सर्वप्रमाणानि सिद्धानि भवन्ति । षट् प्रमाणानि जैमिनिः ।<br>
अथ कानि तान्यप्रमाणानि । अर्थापत्तिः सम्भवः अभावः प्रतिभा ऐतिह्यं<br>
उपमानं चेति षट् प्रमाणानि । तत्रार्थापत्तिर्द्विविधा दृष्टा श्रुता च ।<br>
तत्र दृष्टा । एकस्मिन् पक्षे आत्मभावो गृहीतश्चेदन्यस्मिन्नप्यात्मभावो<br>
गृह्यत एव । श्रुता यथा । दिवा देवदत्तो न भुङ्क्ते अथ च<br>
पीनो दृश्यते अतोऽवगम्यते रात्रौ भुङ्क्त इति । सम्भवो यथा ।<br>
प्रस्थ इत्युक्ते चत्वारः कुडवाः सम्भाव्यन्ते । अभावो नाम ।<br>
प्रागितरेतरात्यन्तसर्वाभावलक्षणः । प्रागभावो यथा देवदत्तः<br>
कौमारयौवनादिषु । इतरेतराभावः पटे घटाभावः । अत्यन्ताभावः<br>
खरविषाणवन्ध्यासुतखपुष्पवदिति । सर्वाभावः प्रध्वंसाभावो<br>
दग्धपटवदिति । यथा शुष्कधान्यदर्शनद्वृष्टेरभावोऽवगम्यते ।<br>
एवमभावोऽनेकधा । प्रतिभा यथा । दक्षिणेन विन्ध्यस्य सह्यस्य च<br>
यदुत्तरम् । पृथिव्यामासमुद्रायां स प्रदेशो मनोरमः । एवमुक्ते तस्मिन्<br>
प्रदेशे शोभनाः गुणाः सन्तीति प्रतिभोत्पद्यते प्रतिभान्वाससञ्ज्ञानमिति ।<br>
ऐतिह्यं यथा । ब्रवीति लोको यथात्र वटे यक्षिणी प्रवसतीत्येव<br>
ऐतिह्यम् । उपमानं यथा । गौरिव गवयः समुद्र इव तडागम् ।<br>
एतानि षट् प्रमाणानि त्रिषु दृष्टादिष्वन्तर्भूतानि । तत्रानुमाने<br>
तावदर्थापत्तिरन्तर्भूता । सम्भवाभावप्रतिभैतिह्योपमाश्चाप्तवचने ।<br>
तस्मात्त्रिष्वेव सर्वप्रमाणसिद्धत्वात् त्रिविधं प्रमाणमिष्टं तदाह<br>
तेन त्रिविधेन प्रमाणेन प्रमाणसिद्धिर्भवतीतित वाक्यशेषः ।<br>
प्रमेयसिद्धिः प्रमाणाद्धि । प्रमेयं प्रधानं बुद्धिरहङ्कारः<br>
पञ्चतन्मात्राणि एकादशेन्द्रियाणि पञ्चमहाभूतानि पुरुष इति एतानि<br>
पञ्चविंशतितत्त्वानि व्यक्ताव्यक्तज्ञान्युच्यन्ते । तत्र किञ्चित्<br>
प्रत्यक्षेण साध्यं किञ्चिदनुमानेन किञ्चिदागमेनेति त्रिविधं<br>
प्रमाणमुक्तं तस्य किं लक्षणमेतदाह ।</p>
<p>प्रतिविषयाध्यवसायो दृष्टं त्रिविधमनुमानमाख्यातम्  ।<br>
तल्लिङ्गलिङ्गिपूर्वकमाप्तश्रुतिराप्तवचनं तु  ॥ ५॥</p>
<p>गौडपादभाष्य</p>
<p>प्रतिविषयेषु श्रोत्रादिनां शब्दादिविषयेषु अध्यवसायो दृष्टं<br>
प्रत्यक्षमित्यर्थः । त्रिविधमनुमानमाख्यातं शेषवत् पूर्ववत् सामान्यतो<br>
दृष्टं चेति । पूर्वमस्यास्तीति पूर्ववद् यथा मेघोन्नत्या वृष्टिं<br>
साधयति पूर्ववृष्टित्वात् । शेषवद्यथा समुद्रादेकं जलपलं<br>
लवणमासाद्य शेषस्याप्यस्ति लवणभाव इति । सामान्यतो दृष्टम् ।<br>
देशान्तराद्देशान्तरं प्राप्तं दृष्टम् । गतिमच्चन्द्रतारकं चैत्रवत् ।<br>
यथा चैत्रनामानं देशान्तराद्देशान्तरं प्राप्तमवलोक्य गतिमानयामीति<br>
तद्वच्चन्द्रतारकमिति तथा पुष्पिताम्रदर्शनादन्यत्रपुष्पिताम्रा इति<br>
सामान्यतो दृष्टेन साधयति । एतत्सामान्यदृष्टम् ।<br>
किञ्च तल्लिङ्गलिङ्गिपूर्वकमिति तदनुमानं लिङ्गपूर्वकं यत्र<br>
लिङ्गेन लिङ्गी अनुमीयते यथा दण्डेन यतिः । लिङ्गिपूर्वकं च यत्र<br>
लिङ्गिना लिङ्गमनुमीयते यथा दृष्ट्वा यतिमस्येदं त्रिदण्डमिति ।<br>
आप्तश्रुतिराप्तवचनं च । आप्ता आचार्य्या ब्रह्मादयः । श्रुतिर्वेदः ।<br>
आप्तश्च श्रुतिश्च आप्तश्रुती तदुक्तमाप्तवचनमिति । एवं त्रिविधं<br>
प्रमाणमुक्तं तत्र केन प्रमाणेन किं साध्यमुच्यते ।</p>
<p>सामान्यतस्तु दृष्टादतीन्द्रियाणां प्रसिद्धिरनुमानात् ।<br>
तस्मादपि चासिद्धं परोक्षमाप्तागमात्सिद्धम्  ॥ ६॥</p>
<p>गौडपादभाष्य</p>
<p>सामान्यतो दृष्टादनुमानादतीन्द्रियाणमिन्द्रियाण्यतीत्यवर्त्तमानानां<br>
सिद्धिः प्रधानपुरुषावतीन्द्रियौ सामान्यतो दृष्टेनानुमानेन साध्येते<br>
यस्मान्महदादिलिङ्गं त्रिगुणम् । यस्येदं त्रिगुणं कार्यं तत्प्रधानमिति ।<br>
यतश्चातेनं चेतनमिवाभाति अतोऽन्योऽधिष्ठाता पुरुष इति । व्यक्तं<br>
प्रत्यक्षसाध्यम् । तस्मादपि चासिद्धं परोक्षमाप्तागमात् सिद्धं यथेन्द्रो<br>
देवराजः उत्तराः कुरवः स्वर्गेऽप्सरस इति परोक्षमाप्तवचनात् सिद्धम् ।<br>
अत्र कश्चिदाह प्रधानः पुरुषो वा नोपलभ्यते यश्च नोपलभ्यते लोके<br>
तन्नास्ति तस्मात्तावपि न स्तः । यथा द्वितीयं शिरस्तृतीयो बाहुरिति ।<br>
तदुच्यते । अत्र सतामप्यर्थानामष्टधोपलब्धिर्न भवति तद्यथा ।</p>
<p>अतिदूरात्सामीप्यादिन्द्रियघातान्मनोऽनवस्थानात् ।<br>
सौक्ष्म्याद्व्यवधानादभिभवात्समानाभिहाराच्च  ॥ ७॥</p>
<p>गौडपादभाष्य</p>
<p>इह सतामप्यर्थानामतिदूरादनुपलब्धिर्दृष्टा । यथा देशान्तरस्थानां<br>
चैत्रमैत्रविष्णुमित्राणाम् । सामीप्याद्यथा चक्षुषोऽञ्जनानुपलब्धिः ।<br>
इन्द्रियाभिघाताद्यथा बधिरान्धयोः शब्दरूपानुपलब्धिः ।<br>
मनोऽनवस्थानाद्यथा व्यग्रचित्तः सम्यक्कथितमपि नावधारयति ।<br>
सौक्ष्म्याद्यथा धूमोष्मजलनीहारपरमाणवो गगनगता<br>
नोपलभ्यन्ते । व्यवधानाद्यथा कुड्येन पिहितं वस्तु नोपलभ्यते ।<br>
अभिभवाद्यथा सूर्यतेजसाभिभूता ग्रहनक्षत्रतारकादयो<br>
नोपलभ्यन्ते । समानाभिहाराद्यथा मुद्गराशौ मुद्गः क्षिप्तः<br>
कुवलयामलकमध्ये कुवलयामलके क्षिप्ते कपोतमध्ये कपोतो<br>
नोपलभ्यते सनानद्रव्यमध्याहृतत्वात् । एवमष्टधानुपलब्धिः<br>
सतामर्थानामिह दृष्टा । एवं चास्ति किमभ्युपगम्यते<br>
प्रधानपुरुषयोरप्येतयोर्वानुपलब्धिः केन हेतुना केन<br>
चोपलब्धिस्तदुच्यते ।</p>
<p>सौक्ष्म्यात्तदनुपलब्धिर्नाभावात्कार्यतस्तदुपलब्धिः  ।<br>
महदादि तच्च कार्यं प्रकृतिविरूपं स्वरूपं च  ॥ ८॥</p>
<p>गौडपादभाष्य</p>
<p>सौक्ष्म्यात्तदनुपलब्धिः प्रधानस्येत्यर्थः । प्रधानं<br>
सौक्ष्म्यान्नोपलभ्यते यथाकाशे धूमोष्मजलनीहारपरमाणवः सन्तोऽपि<br>
नोपलभ्यन्ते । कथं तर्हि तदुपलब्धिः । कार्यतस्तदुपलब्धिः ।<br>
कार्यण दृष्ट्वा कारणमनुमीयते । अस्ति प्रधानं कारणं<br>
यस्येदं कार्यम् । बुद्धिरहङ्कारपञ्चतन्मात्राणि एकादशेन्द्रियाणि<br>
पञ्चमहाभूतानि एव तत्कार्यम् । तच्च कार्यं प्रकृतिविरूपम् ।<br>
प्रकृतिः प्रधानं तस्य विरूपं प्रकृतेरसदृशं स्वरूपं च<br>
समानरूपं च तथा लोकेऽपि पितुस्तुल्य एव पुत्रो भवत्यतुल्यश्च ।<br>
येन हेतुना तुल्यमतुल्यं तदुपरिष्टाद्वक्ष्यामः । यदिदं महदादिकार्यं<br>
तत्किं प्रधाने सदुतादहोस्विदसदाचार्यविप्रतिपत्तेरयं संशयः ।<br>
यतोऽत्र साङ्ख्यदर्शने सत्कार्यं बौद्धादीनामसत्कार्यम् । यदि सदसन्न<br>
भवत्यसत्सन्न भवतीति विप्रतिषेधस्तत्राह ।</p>
<p>असदकरणादुपादानग्रहणात्सर्वसम्भवाभावात् ।<br>
शक्तस्य शक्यकरणात्कारणभावाच्च सत्कार्यम्  ॥ ९॥</p>
<p>गौडपादभाष्य</p>
<p>असदकरणान्न सदसतोऽकरणं तस्मात्सत्कार्यं इहलोकेऽसत्करणं नास्ति<br>
यथा सिकताभ्यस्तैलोत्पत्तिस्तस्मात्सतः करणादस्ति प्रागु(त्प)प्तेः ।<br>
प्रधाने व्यक्तमतः सत्कार्यम् । किं चान्यदुपादानग्रहणादुपादानं कारणं<br>
तस्य ग्रहणादिहलोके यो येनार्थी स तदुपादानग्रहणं करोति दध्यर्थी<br>
क्षीरस्य न तु जलस्य तस्मात् सत्कार्यम् । इतश्च सर्वसम्भवाभावात्<br>
सर्वस्य सर्वत्रसम्भवो नास्ति यथा सुवर्णस्य रजतादौ तृणपांशुसिकतासु<br>
तस्मात् सर्वसम्भवाभावात् सत्कार्यम् । इतशच शक्तस्य शक्यकरणात् । इह<br>
कुलालः शक्तो मृद्दण्डचक्रचीवररज्जुनीरादिकरणोपकरणं वा शक्यमेव<br>
घटां मृत्पिण्डादुत्पादयति तस्मात् सत्कार्यम् । इतश्च कारणभावाच्च<br>
सत्कार्यम् । कारणं यल्लक्षणं तल्लक्षणमेव कार्यमेव यथा यवेभ्योऽपि<br>
यवाः व्रीहीभ्यो व्रीहयः यदाऽसत्कार्यं स्यात्ततः कोद्रवेभ्यः शालयः<br>
स्युर्न च सन्तीति तस्मात् सत्कार्यम् । एवं पञ्चभिर्हेतुभिः प्रधाने<br>
महदादिलिङ्गमस्ति तस्मात्सत उत्पत्तिर्नासत इति । प्रकृतिविरूपं सरूपं<br>
च यदुक्तं कथमित्युच्यते ।</p>
<p>हेतुमदनित्यमव्यापि सक्रियमनेकमाश्रितं लिङ्गम्  ।<br>
सावयवं परतन्त्रं व्यक्तं विपरीतमव्यक्तम्  ॥ १०॥</p>
<p>गौडपादभाष्य</p>
<p>व्यक्तं महदादिकार्य्यं हेतुमदिति हेतुरस्यास्ति हेतुमत् । उपादानं<br>
हेतुः कारणं निमित्तमिति पर्यायाः । व्यक्तस्य प्रधानं हेतुरस्ति<br>
अतो हेतुमद्व्यक्तं भूतपर्य्यन्तं हेतुमद्बुद्धिमत्त्वं प्रधानेन<br>
हेतुमानहङ्कारो बुद्ध्या पञ्चतन्मात्राणि एकादशेन्द्रियाणि हेतुमन्त्यहङ्कारेण ।<br>
आकाशं शब्दतन्मात्रेण हेतुमत् । वायुः स्पर्शतन्मात्रेण हेतुमान् ।<br>
तेजो रूपतन्मात्रेण हेतुमत् । आपो रसतन्मात्रेण हेतुमत्यः । पृथिवी<br>
गन्धतन्मात्रेन हेतुमती । एवं भूतपर्य्यन्तं व्यक्तं हेतुमत् । किं<br>
चान्यदनित्यं यस्मादन्यस्मादुत्पद्यते यथा मृत्पिण्डादुत्पद्यते घटः स<br>
चानित्यः । किं चाव्याप्यसर्वगमित्यर्थः यथा प्रधानपुरुषौ सर्वगतौ<br>
नैव व्यक्तम् । किञ्चान्यत् सक्रियं संसारकाले संसरति त्रयोदशविधेन<br>
करणेन संयुक्तं सूक्ष्मं शरीरमाश्रित्य संसरति तस्मात् सक्रियम् ।<br>
किञ्चान्यदनेकं बुद्धिरहङ्कारः पञ्चतन्मात्रान्येकादशेन्द्रियाणि च<br>
पञ्चमहाभूतानि पञ्चतन्मात्राश्रितानि । किञ्च लिङ्गं लययुक्तं<br>
लयकाले पञ्चमहाभूतानि तन्मात्रेषु लीयन्ते तान्येकादशेन्द्रियैः<br>
सहाहङ्कारे स च बुद्धौ सा च प्रधाने लयं यातीति । तथा सावयवं<br>
अवयवाः शब्दस्पर्शरसरूपगन्धाः तैः सह । किञ्च परतन्त्रं<br>
नात्मनः प्रभवति यथा प्रधानतन्त्रा बुद्धिः बुद्धितन्त्रोऽहङ्कारः<br>
अहङ्कारतन्त्राणि तन्मात्राणीन्द्रियाणि च तन्मात्रतन्त्राणि पञ्चमहाभूतानि<br>
च । एवं परतन्त्रं परायत्तं व्याख्यातं व्यक्तम् । अथोऽव्यक्तं<br>
व्याख्यामः । विपरीतमव्यक्तम् । एतैरेव गुणैर्यथोक्तैर्विपरीतमव्यक्तं<br>
हेतुमद्व्यक्तमुक्तम् । नहि प्रधानात् परं किञ्चिदस्ति यतः<br>
प्रधानस्यानुत्पत्तिः तस्मादहेतुमदव्यक्तम् । तथानित्यं च व्यक्तं<br>
नित्यमव्यक्तमनुत्पाद्यत्वात् नहि भूतानि कुतश्चिदुत्पद्यन्तेति प्रधानम् ।<br>
किं चाव्यापि व्यक्तं व्यापि प्रधानं कार्य्यं स्यात् । तथा व्यक्तं<br>
लिङ्गमलिङ्गमव्यक्तं नित्यत्वान्महदादि लिङ्गं प्रलयकाले परस्परं<br>
प्रलीयते नैवं प्रधानं तस्मादलिङ्गं प्रधानम् । तथा सावयवं<br>
व्यक्तं निरवयवमव्यक्तं नहि शब्दस्पर्शरसरूपगन्धाः प्रधाने<br>
सन्ति । तथा परतन्त्रं व्यक्तं स्वतन्त्रमव्यक्तं प्रभवत्यात्मनः ।<br>
एवं व्यक्ताव्यक्तयोर्वैधर्म्यमुक्तं साधर्म्यमुच्यते यदुक्तं सरूपं च ।</p>
<p>त्रिगुणमविवेकि विषयः सामान्यमचेतनं प्रसवधर्मि  ।<br>
व्यक्तं तथा प्रधानं तद्विपरीतस्तथा च पुमान्  ॥ ११॥</p>
<p>गौडपादभाष्य</p>
<p>त्रिगुणं व्यक्तं सत्त्वरजस्तमांसि त्रयो गुणा यस्येति । अविवेकि व्यक्तं<br>
न विवेकोऽस्यास्तीति । इदं व्यक्तमिमे गुणा इति न विवेककर्त्तुं याति अयं<br>
गौरयमश्व इति यथा ये गुणास्तद्व्यक्तं यद्व्यक्तं ते च गुणा इति ।<br>
तथा विषयो व्यक्तं भोज्यमित्यर्थः सर्वपुरुषाणां विषयभूतत्वात् ।<br>
तथा सामान्यं व्यक्तं मूल्यदासीवत् सर्वसाधारणत्वात् । अचेतनं<br>
व्यक्तं सुखदुःखमोहान्न चेतयतीत्यर्थः । तथा प्रसवधर्मि<br>
व्यक्तं तद्यथा बुद्धेरहङ्कारः प्रसूयते तस्मात् पञ्चतन्मात्राणि<br>
एकादशेन्द्रियाणि च प्रसूयन्ते तन्मात्रेभ्यः पञ्चमहाभूतानि ।<br>
एवमेते व्यक्तधर्माः प्रसवधर्मान्ता उक्ता एवमेभिरव्यक्तं सरूपं<br>
यथा व्यक्तं तथा प्रधानमिति । तत्र त्रिगुणं व्यक्तमव्यक्तमपि<br>
त्रिगुणं यस्यैतन्महदादि कार्यं त्रिगुणम् । इह यदात्मकं कारणं<br>
तदात्मकं कार्यमिति यथा कृष्णतन्तुकृतः कृष्ण एव पटो भवति ।<br>
तथाविवेकि व्यक्तं प्रधानमपि गुणैर्न भिद्यते अन्ये गुणा अन्यत् प्रधानमेव<br>
विवक्तुं न याति तदविवेकि प्रधानम् । तथा विषयो व्यक्तं प्रधानमपि<br>
सर्वपुरुषविषयभूतत्वाद्विषय इति । तथा सामान्यं व्यक्तं प्रधानमपि<br>
सर्वसाधारणत्वात् । तथाऽचेतनं व्यक्तं प्रधानमपि सुखदुःखमोहान्न<br>
चेतयतीति कथमनुमीयत इह ह्यचेतनान्मृत्पिण्डादचेतनो घटा<br>
उत्पद्यते । एवं प्रधानमपि व्याख्यातम् । इदानीं तद्विपरीतस्तथा<br>
पुमानित्येतद्व्याख्यायते । सद्विपरीतस्ताभ्यां व्यक्ताव्यक्ताभ्यां विपरीतः पुमान् ।<br>
तद्यथा त्रिगुणं व्यक्तमव्यक्तं चागुणः पुरुषः । अविवेकि व्यक्तमव्यक्तं<br>
च विवेकी पुरुषः । तथा विषयो व्यक्तमव्यक्तं चाविषयः पुरुषः ।<br>
तथा सामान्यं व्यक्तमव्यक्तं चासामान्यः पुरुषः । अचेतनं व्यक्तमव्यक्तं<br>
च चेतनः पुरुषः सुखदुःखमोहांश्चेतयति सञ्जानीते तस्माच्चेतनः<br>
पुरुष इति । प्रसवधर्मि व्यक्तं प्रधानं चाप्रसवधर्मी पुरुषो नहि<br>
किञ्चित् पुरुषात् प्रसूयते । तस्मादुक्तं तद्विपरीतः पुमानिति । तदुक्तं<br>
तथा च पुमानिति । तत् पूर्वस्यामार्यायां प्रधानमहेतुमद्यथा व्याख्यातं<br>
तथा च पुमान् तद्यथा हेतुमदननित्यमित्यादि व्यक्तं तद्विपरीतमव्यक्तं<br>
तत्र हेतुमद्व्यक्तमहेतुमत् प्रधानं तथा च पुमानहेतुमाननुत्पाद्यत्वात् ।<br>
अनित्यं व्यक्तं नित्यं प्रधानं तथा च नित्यः पुमान् । अक्रियः<br>
सर्वगतत्वादेव । अनेकं व्यक्तमेकमव्यक्तं तथा पुमान्यप्येकः ।<br>
आश्रितं व्यक्तमनाश्रितमव्यक्तं तथा च पुमाननाश्रितः । लिङ्गं<br>
व्यक्तमलिङ्गं प्रधानं तथा च पुमानप्यलिङ्गः । न क्वचिल्लीयत<br>
इति । सावयवं व्यक्तं निरवयवमव्यक्तं तथा च पुमान् निरवयवः ।<br>
नहि पुरुषे शब्दादयोऽवयवाः सन्ति । किञ्च परतन्त्रं व्यक्तं<br>
स्वतन्त्रमव्यक्तं तथा च पुमानपि स्वतन्त्रः । आत्मनः प्रभवतीत्यर्थः ।<br>
एवमेतदव्यक्तपुरुषयोः साधर्म्यं व्याख्यातं पूर्वस्यामार्यायाम् ।<br>
व्यक्तप्रधानयोः साधर्म्यं पुरुषस्य वैधर्म्यं च त्रिगुणमविवेकीत्यादि<br>
प्रकृत्यार्यायां व्याख्यातम् । तत्र यदुक्तं त्रिगुणमिति व्यक्तमव्यक्तं<br>
च तत् के ते गुणा इति तत् स्वरूपप्रतिपादनायेदमाह ।</p>
<p>प्रीत्यप्रीतिविषादात्मकाः प्रकाशप्रवृत्तिनियमार्थाः  ।<br>
अन्योऽन्याभिभवाश्रयजननमिथुनवृत्तयश्च गुणाः  ॥ १२॥</p>
<p>गौडपादभाष्य</p>
<p>प्रीत्यात्मका अप्रीत्यात्मकाः विषादात्मकाश्च गुणाः सत्त्वरजस्तमांसीत्यर्थः ।<br>
तत्र प्रीत्यात्मकं सत्त्वं प्रीतिः सुखं तदात्मकमिति । अप्रीत्यात्मकं<br>
रजः । विषादात्मकं तमः । विषादो मोहः । तथा प्रकाशप्रवृत्ति<br>
नियमार्थाः । अर्थः शब्दः सामर्थ्यवाची प्रकाशार्थं सत्त्वं<br>
प्रकाशसमर्थमित्यर्थः । प्रवृत्त्यर्थं रजो नियमार्थं<br>
तमः स्थितौ समर्थमित्यर्थः प्रकाशक्रियास्थितिशीला गुणा इति ।<br>
तथाऽन्योन्याभिभवाश्रयजननमिथुनवृत्तयश्च । अन्योन्याभिभवाः<br>
अन्योन्याश्रयाः अन्योन्यजननाः अन्योन्यमिथुनाः अन्योन्यवृत्तयश्च<br>
ते तथोक्ताः । अन्योन्याभिभवा इति अन्योन्यं परस्परमभिभवन्तीति<br>
प्रीत्यप्रीत्यादिभिर्धर्मैराविर्भवन्ति यथा यदा सत्त्वमुत्कटं भवति<br>
तदा रजस्तमसी अप्रीतिप्रवृत्तिधर्मेण यदा तमस्तदा सत्त्वरजसी<br>
विषादस्थित्यात्मकेन इति । तथाऽन्योन्याश्रयाश्च द्व्यणुकवद्गुणाः ।<br>
अन्योन्यजननाः यथा मृत्पिण्डो घटं जनयति । तथाऽन्योन्यमिथुनाश्च<br>
यथा स्त्रीपुंसौ अन्योन्यमिथुनौ तथा गुणाः । उक्तं च ।<br>
रजसो मिथुनं सत्त्वं सत्त्वस्य मिथुनं रजः ।<br>
उभयोः सत्त्वरजरोर्मिथुनं तम उच्यते ॥</p>
<p>परस्परसहाया इत्यर्थः । अन्योन्यवृत्तयश्च परस्परं वर्त्तन्ते<br>
गुणाः गुणेषु वर्त्तन्त इति वचनात् । यथा सुरूपा सुशीला स्त्री<br>
सर्वसुखहेतुः सपत्नीनां सैव दुःखहेतुः सैव रागिणां मोहं जनयति<br>
एव सत्वं रजस्तमसोर्वृत्तिहेतुर्यथा राजा सदोद्युक्तः प्रजापालने<br>
दुष्टनिग्रहे शिष्टानां सुखमुत्पादयति दुष्टानां दुःखं मोहं च एवं<br>
रजस्सत्त्वतमसोर्वृत्तिं जनयति । तथा तमः स्वरूपेणावरणात्मकेन<br>
सत्त्वरजसोर्वृत्तिं जनयति यथा मेघाः खमावृत्य जगतः<br>
सुखमुत्पादयन्ति ते वृष्ट्या कर्षुकाणां कर्षणोद्योगं जनयन्ति विरहिणां<br>
मोहमेवमन्योन्यवृत्तयो गुणाः । किञ्चान्यत् ।</p>
<p>सत्त्वं लघु प्रकाशकमिष्टमुपष्टम्भकं चलं च रजः  ।<br>
गुरु वरणकमेव तमः प्रदीपवच्चार्थतो वृत्तिः  ॥ १३॥</p>
<p>गौडपादभाष्य</p>
<p>सत्त्वं लघु प्रकाशकं च यदा सत्त्वमुत्कटं भवति तदा लघून्यङ्गानि<br>
बुद्धिप्रकाशश्च प्रसन्नतेन्द्रियाणां भवति । उपष्टम्भकं चलं च<br>
रजः उपष्टम्भातीत्युपष्टम्भकमुद्योतकं यथा वृषो वृषदर्शने<br>
उत्कटमुपष्टम्भं करोति एव रजोवृत्तिः । तथा रजश्च चलं<br>
दृष्टं रजोवृत्तिश्चलचित्तो भवति । गुरु वरणमेकमेव<br>
तमः यदा तम उत्कटं भवति तदा गुरूण्यङ्गान्यावृतानीन्द्रियाणि<br>
भवन्ति स्वार्थासमर्थानि । अत्राह यदि गुणाः परस्परं विरुद्धाः<br>
स्वमतेनैव कमर्थं निष्पादयन्ति तर्हि कथं प्रदीपवच्चार्थतो<br>
वृत्तिः प्रदीपेन तुल्यं प्रदीपवदर्थतः साधना वृत्तिरिष्टा यथा<br>
प्रदीपः परस्परविरुद्धतैलाग्निवर्त्तिसंयोगादर्थप्रकाशान् जनयति एवं<br>
सत्त्वरजस्तमांसि परस्परं विरुद्धान्यर्थं निष्पादयन्ति । अन्तरप्रश्नो<br>
भवति त्रिगुणमविवेकि विषय इत्यादि प्रधानं व्यक्तं च व्याख्यातं तत्र<br>
प्रधानमुपलभ्यमानं महदादि च त्रिगुणमविवेक्यादीति च कथमवगम्यते<br>
तत्राह ।</p>
<p>अविवेक्यादिः सिद्धस्त्रैगुण्यात्तद्विपर्ययाभावात् ।<br>
कारणगुणात्मकत्वात्कार्यस्याव्यक्तमपि सिद्धम्  ॥ १४॥</p>
<p>गौडपादभाष्य</p>
<p>योऽयमविवेक्यादिर्गुणः स त्रैगुण्यान्महदादौऽव्यक्तेनायं<br>
सिद्ध्यति । अत्रोच्यते तद्विपर्ययाभावात्तस्य<br>
विपर्ययस्तद्विपर्ययस्तस्याभावस्तद्विपर्ययाभावस्तस्मात् सिद्धमव्यक्तम् ।<br>
यथा यत्रैव तन्तवस्तत्रैव पटः । अन्ये तन्तवोऽन्यः पटो<br>
न कुतस्तद्विपर्ययाभावात् । एवं व्यक्ताव्यक्तसम्पन्नो भवति दूरं<br>
प्रधानमासन्नं व्यक्तं यो व्यक्तं पश्यति स प्रधानमपि पश्यति<br>
तद्विपर्ययाभावात् । इतश्चाव्यक्तं सिद्धं कारणगुणात्मकत्वात् कार्यस्य ।<br>
लोके यदात्मकं कारणं तदात्मकं कार्यमपि तथा कृष्णेभ्यस्तन्तुभ्यः<br>
कृष्ण एव पटो भवति । एवं  महदादिलिङ्गमविवेकिविषयः<br>
सामान्यचेतनं प्रसवधर्मि यदात्मकं लिङ्गं तदात्मकमव्यक्तमपि<br>
सिद्धम् । त्रैगुण्यादविवेक्यादिर्व्यक्ते सिद्धस्तद्विपर्ययाभावात् ।<br>
एवं कारणगुणात्मकत्वात् कार्यस्याव्यक्तमपि सिद्धमित्येतन्मिथ्या लोके<br>
यन्नोपलभ्यते तन्नास्ति एवं प्रधानमप्यस्ति किं तु नोपलभ्यते ।</p>
<p>भेदानां परिमाणात्समन्वयाच्छक्तितः प्रवृत्तेश्च  ।<br>
कारणकार्यविभागादविभागाद्वैश्वरूप्यस्य  ॥ १५॥</p>
<p>गौडपादभाष्य</p>
<p>कारणमस्त्यव्यक्तमिति क्रियाकारकसम्बन्धः । भेदानां परिमाणालोके यत्र<br>
कर्त्तास्ति तस्य परिमाणं दृष्टं यथा कुलालः परिमितैर्मृत्पिण्डैः<br>
परिमितानेव घटान् करोति एवं महदपि महदादिलिङ्गं परिमितं भेदतः<br>
प्रधानकार्यमेका बुद्धिरेकोऽहङ्कारः पञ्च तन्मात्राणि एकादशेन्द्रियाणि<br>
पञ्चतन्मात्राणि एकादशेन्द्रियाणि पञ्चमहाभूतानीत्येवं भेदानां<br>
परिमाणादस्ति प्रधानं कारणं यद्व्यक्तं परिमितमुत्पादयति ।यदि<br>
प्रधानं न स्यात्तदा निःपरिमाणमिदं व्यक्तमपि न स्यात् परिमाणाच्च<br>
भेदानामस्ति प्रधानं यस्माद्व्यक्तमुत्पन्नम् । तथा समन्वयादिह<br>
लोके प्रसिद्धिर्दृष्टा यथा व्रतधारिणं बटुं दृष्ट्वा समन्वयति<br>
नूनमस्य पितरौ ब्राह्मणाविति एवमिदं त्रिगुणं महदादिलिङ्गं दृष्ट्वा<br>
साधयामोऽस्य यत् कारणं भविष्यतीति अतः समन्वयादस्ति प्रधानम् ।<br>
तथा शक्तितः प्रवृत्तेश्च इह यो यस्मिन् शक्तः स तस्मिन्नेवार्थे<br>
प्रवर्त्तते यथा कुलालो घटास्य करणे समर्थो घटमेव करोति न<br>
पटं रथं वा । तथास्ति प्रधानं कारणं कुतः कारणकार्यविभागात् ।<br>
करोतीति कारणम् । क्रियत इति कार्यम् । कारणस्य कार्यस्य च विभागो<br>
यथा घटो दधिमधूदकपयसां धारणे समर्थो न तथा तक्तारणं<br>
मृत्पिण्डः । मृत्पिण्डो वा घटं निष्पादयति न चैवं घटो मृत्पिण्डम् ।<br>
एवं महदादिलिङ्गं दृष्ट्वानुमीयते । अस्ति विभक्तं तत् कारणं यस्य<br>
विभाग इदं व्यक्तमिति । इतश्च अविभागाद्वैश्वरूपस्य विश्वं जगत् तस्य<br>
रूपं व्यक्तिः । विश्वरूपस्य भावो वैश्वरूपं तस्याविभागादस्ति प्रधानं<br>
यस्मात्रैलोक्यस्य पञ्चानां पृथिव्यादीनां महाभूतानां परस्परं विभागो<br>
नास्ति महाभूतेष्वन्तर्भूतास्त्रयो लोका इति पृथिव्यापस्तेजोवायुराकाशमिति<br>
एतानि पञ्चमहाभूतानि प्रलयकाले सृष्टिक्रमेणैवाविभागं यान्ति<br>
तन्मात्रेषु परिणामिषु तन्मात्राण्येकादशेन्द्रियाणि चाहङ्कारे अहङ्कारो बुद्धौ<br>
बुद्धिः प्रधाने एवं त्रयो लोकाः प्रलयकाले प्रकृतावविभागं गच्छन्ति<br>
तस्मादविभागात् क्षीरदधिवद्व्यक्ताव्यक्तयोरव्यक्तं कारणम् । अतश्च ।</p>
<p>कारणमस्त्यव्यक्तं प्रवर्तते त्रिगुणतः समुदयाच्च  ।<br>
परिणामतः सलिलवत्प्रतिप्रतिगुणाश्रयविशेषात् ॥ १६॥</p>
<p>गौडपादभाष्य</p>
<p>अव्यक्तं प्रख्यातं कारणमस्ति यस्मान्महदादिलिङ्गं प्रवर्त्तते ।<br>
त्रिगुणतः त्रिगुणात् सत्त्वरजस्तमोगुणा यस्मिंस्तत्त्रिगुणं तत्किमुक्तं भवति<br>
सत्त्वरजस्तमसां साम्यावस्था प्रधानम् । तथा समुदयात् यथा गङ्गाश्रोतांसि<br>
त्रिणी रुद्रमूर्द्धनि पतितानि एकं स्रोतो जनयति एवं त्रिगुणमव्यक्तमेकं<br>
व्यक्तं जनयति तथा वा तन्तवः समुदिताः पटं जनयन्ति एवमव्यक्तं<br>
गुनसमुदयान्महदादि जनयतीति त्रिगुणतः समुदयाच्च व्यक्तं जगत्<br>
प्रवर्त्तते । यस्मादेकस्मात् प्रधानाद्व्यक्तं तस्मादेकरूपेण भवितव्यम् ।<br>
नैष दोषः परिणामतः सलिलवत् प्रतिप्रतिगुणाश्रयविशेषादेकस्मात्<br>
प्रधानात् त्रयो लोकाः समुत्पन्नास्तुल्यभावा न भवन्ति देवाः सुखेन युक्ता<br>
मनुष्या दुःखेन तिर्यञ्चो मोहेन एकस्मात् प्रधानात् प्रवृत्तं व्यक्तं<br>
प्रतिप्रतिगुणाश्रयविशेषात् परिणमातः सलिलवद्भवति । प्रतिप्रतीति<br>
वीप्सा । गुणानामाश्रयो गुणाश्रयस्तद्विशेषस्तं गुणाश्रयविशेषं<br>
प्रतिनिधाय प्रतिप्रतिगुणाश्रयविशेषं परिणामात् प्रवर्त्तते व्यक्तं<br>
यथा आकाशादेकरसं सलिलं पतितं नानारूपात्संश्लेषाद्भिद्यते<br>
तद्रसान्तरैरेवमेकस्मात् प्रधानात् प्रवृत्तास्त्रयो लोका नैकस्वभावा<br>
भवन्ति देवेषु सत्त्वमुत्कटं रजस्तमसी उदासीने तेन तेऽत्यन्तसुखिनो<br>
मनुष्येषु रज उत्कटं भवति सत्त्वतमसी उदासीने तेन तेऽत्यन्तदुःखिनो<br>
तिर्यक्षु तम उत्कटं भवति सत्त्वजसी उदासीने तेन तेऽत्यन्तमूढाः ।<br>
एवमार्याद्वयेन प्रधानस्यास्तित्वमभ्युपगम्यते । इतश्चोत्तरं<br>
पुरुषास्तित्वप्रतिपादनार्थमाह ।</p>
<p>सङ्घातपरार्थत्वात्त्रिगुणादिविपर्ययादधिष्ठानात् ।<br>
पुरुषोऽस्ति भोक्तृभावात्कैवल्यार्थप्रवृत्तेश्च  ॥ १७॥</p>
<p>गौडपादभाष्य</p>
<p>यदुक्तं व्यक्ताव्यक्तविज्ञानान्मोक्षः प्राप्यत इति तत्र<br>
व्यक्तादनन्तरमव्यक्तं पञ्चभिः कारणैरधिगतमव्यक्तवत्<br>
पुरुषोऽपि सूक्ष्मस्तस्याधुनानुमितास्तित्वं प्रतिक्रियते । अस्ति पुरुषः<br>
कस्मात् सङ्घातपरार्थत्वात् । योऽयं महदादि सङ्घातः स पुरुषार्थ<br>
इत्यनुमीयते अचेतनत्वात् पर्यङ्गवत् । यथा पर्यङ्क प्रत्येकं<br>
गात्रोत्पलकपादवटतूलीप्रछादनपटोपधानसङ्घतः परार्थो<br>
नहि स्वार्थः पर्यङ्कस्य नहि किञ्चिदपि गात्रोत्पलाद्यवयवानां<br>
परस्परं कृत्यमस्ति । अतोऽवगम्यतेऽस्ति पुरुषो यः पर्यङ्के<br>
शेते यस्यार्थं पर्यङ्कस्तत्परार्थमिदं शरीरं पञ्चानां<br>
महाभूतानां सङ्घातो वर्त्ततेऽस्ति पुरुषो यस्येदं भोग्यशरीरं<br>
भोग्यं महदादिसङ्घातरूपं समुत्पन्नमिति । इतश्चात्माऽस्ति<br>
त्रिगुणादिविपर्ययात् यदुक्तं पूर्वस्यामार्यायां त्रिगुनमविवेकिविषय इत्यादि ।<br>
तस्माद्विपर्ययाद्येनोक्तं तद्विपरीतस्तथा पुमान् । अधिष्ठानाद्यथेह<br>
लङ्घनल्पवनधावनसमर्थैरश्वैर्युक्तो रथः सारथिनाऽधिष्ठितः<br>
प्रवर्त्तते तथात्माऽधिष्ठानाच्छरीरमिति । तथा चोक्तं षष्ठितन्त्रे<br>
पुरुषाधिष्ठितं प्रधानं प्रवर्त्तते । अतोऽस्त्यात्माभोक्तृत्वात् । यथा<br>
मधुराम्ललवणकटुतिक्तकषायषड्रसोपबृंहित्स्य संय्क्तस्यान्नस्य<br>
साध्यते एवं महदादिलिङ्गस्य भोक्तृत्वाभावादस्ति स आत्मा यस्येदं<br>
भोग्यं शरीरन्ति । इतश्च कैवल्यार्थम प्रवृत्तेश्च केवलस्य<br>
भावः कैवल्यं तन्निमितं या च प्रवृत्तिस्तस्याः स्वकैवल्यार्थं<br>
प्रवृत्तेः सकाशादनुमीयते अस्त्यात्मेति यतो सर्वो विद्वानविद्वांश्च<br>
संसारसन्तानक्षयमिच्छति । एवमेभिर्हेतुभिरस्त्यात्मा शरीराद्व्यतिरिक्तः ।<br>
अथ स किमेकह सर्वशरीरेऽधिष्ठाता मणिरसनात्मकसूत्रवत् आहोस्विद्बहव<br>
आत्मानः प्रतिशरीरमधिष्ठातार इत्यत्रोच्यते ।</p>
<p>जन्ममरणकरणानां प्रतिनियमादयुगपत्प्रवृत्तेश्च  ।<br>
पुरुषबहुत्वं सिद्धं त्रैगुण्यविपर्ययाच्चैव  ॥ १८॥</p>
<p>गौडपादभाष्य</p>
<p>जन्म च मरणं च करणानि च जन्ममरणकरणानि तेषां प्रतिनियमात्<br>
प्रत्येकनियमादित्यर्थः । यद्येक एव आत्मा स्यात्तत एकस्य जन्मनि<br>
सर्व एव जायेरन् एकस्य मरणे सर्वेऽपि म्रियेरन् एकस्य करणवैकल्ये<br>
बाधिर्यान्धमूकत्वकुणत्वखञ्जत्वलक्षणे सर्वेऽपि बधिरान्धकुणिखञ्जाः<br>
स्युर्न चैवं भवति तस्माज्जन्ममरणकरणानां प्रतिनियमात् पुरुषबहुत्वं<br>
सिद्धम् । इतश्चायुगपत् प्रवृत्तेश्च युगपदेककालं न युगपदयुगपत्<br>
प्रवर्त्तनं यस्मादयुगपद्धर्मादिषु प्रवृत्तिर्दृश्यते एके धर्मे<br>
प्रवृत्ता अन्येऽधर्मे वैराग्येऽन्ये ज्ञानेऽन्ये प्रवृत्ताः तस्मादयुगपत्<br>
प्रवृत्तेश्च बहव इति सिद्धम् । किञ्चान्यत्त्रैगुण्याविपर्ययाच्चैव<br>
त्रिगुणभावविपर्ययाच्च पुरुषबहुत्वं सिद्धम् । यथा सामान्ये जन्मनि<br>
एकः सात्त्विकः सुखी । अन्यो राजसो दुःखी । अन्यस्तामसो मोहवान् । एवं<br>
त्रैगुण्यविपर्ययाद्बहुत्वं सिद्धमिति । अकर्त्ता पुरुष इत्येतदुच्यते ।</p>
<p>तस्माच्च विपर्यासात्सिद्धं साक्षित्वमस्य पुरुषस्य  ।<br>
कैवल्यं माध्यस्थ्यं द्रष्टृत्वमकर्तृभावश्च  ॥ १९॥</p>
<p>गौडपादभाष्य</p>
<p>तस्माच्च विपर्यासात्तस्माच्च यथोक्तत्रैगुण्यविपर्यासाद्विपर्ययान्निर्गुणः<br>
पुरुषो विवेकी भोक्तेत्यादिगुणानां पुरुषस्य यो विपर्यास उक्तस्तस्मात्<br>
सत्त्वरजस्तमःसु कर्त्तृभूतेषु साक्षित्वं सिद्धं पुरुषस्येति<br>
योऽयमधिकृतो बहुत्वं प्रति । गुणा एव कर्त्तारः प्रवर्त्तन्ते<br>
साक्षी न प्रवत्तते नापि निवर्त्तत एव । किञ्चान्यत् कैवल्यं<br>
केवलभावः कैवल्यमन्यत्वमित्यर्थः । त्रिगुणेभ्यः केवलः ।<br>
अन्यन्माध्यस्थ्यं मध्यस्थभावः परिव्राजकवत् मध्यस्थः पुरुषः ।<br>
यथा कश्चित् परिव्राजको ग्रामीणेषु कर्षणार्थेषु प्रवृत्तेषु<br>
केवलो मध्यस्थः पुरुषोऽप्येवं गुणेषु वर्त्तमानेषु न प्रवर्त्तते ।<br>
तस्माद्द्रष्टृत्वमकर्त्तृभावाश्च यस्मान्मध्यस्थस्तस्माद्द्रष्टा<br>
तस्मादकर्त्ता पुरुषस्तेषां कर्मणामिति सत्त्वरजस्तमांसि त्रयो गुणाः<br>
कर्मकर्त्तृभावेन प्रवर्त्तन्ते न पुरुष एवं पुरुषस्यास्तित्वं च सिद्धम् ।<br>
यस्मात्कर्त्ता पुरुषस्तत्कथमध्यवसायं करोति धर्मं करिष्याम्यधर्मं<br>
न करिष्यामीत्यतः कर्त्ता भवति न च कर्त्ता पुरुष एवमुभयात्र दोषः<br>
स्यादिति । अत उच्यते ।</p>
<p>तस्मात्तत्संयोगादचेतनं चेतनावदिव लिङ्गम्  ।<br>
गुणकर्तृत्वेऽपि तथा कर्तेव भवत्युदासीनः  ॥ २०॥</p>
<p>गौडपादभाष्य</p>
<p>इह पुरुषश्चेतनाकृत् तेन चेतनावभासं युक्तं महदादिलिङ्गं<br>
चेतनावदिव भवति यथा लोके घटाः शीतसंयुक्तः शीत उष्णसंयुक्त<br>
उष्ण एवं महदादि लिङ्गं तस्य संयोगात् पुरुषसंयोगाच्चेतनावदिव<br>
भवति तस्माद्गुणा अध्यवसायं कुर्वन्ति न पुरुषः । यद्यपि लोके पुरुषः<br>
कर्त्ता गन्तेत्यादि प्रयुज्यते तथाप्यकर्त्ता पुरुषः कथं गुणकर्त्तृत्वे<br>
च तथा कर्त्तेव भवत्युदासीनो गुणानां कर्त्तृत्वे सति उदासीनोऽपि पुरुषः<br>
कर्त्तेव भवति न कर्त्ता । अत्र दृष्टान्तो भवति यथाऽचौरश्चौरैः<br>
सह गृहीतश्चौर इत्यवगम्यत एवं त्रयो गुणाः कर्त्तारस्तैः संयुक्तः<br>
पुरुषोऽकर्त्ताऽपि कर्त्ता भवति कर्त्तृसंयोगात् । एवं व्यक्ताव्यक्तज्ञानां<br>
विभागो विख्यातो यद्विभागान्मोक्षप्राप्तिरिति । अथैतयोः प्रधानपुरुषयोः<br>
किं हेतुः सङ्घात उच्यते ।</p>
<p>पुरुषस्य दर्शनार्थं कैवल्यार्थं तथा प्रधानस्य  ।<br>
पङ्ग्वन्धवदुभयोरपि संयोगस्तत्कृतः सर्गः  ॥ २१॥</p>
<p>गौडपादभाष्य</p>
<p>पुरुषस्य प्रधानेन सह संयोगो दर्शनार्थं प्रकृतिं<br>
महदादिकार्यभूतपर्यन्तं पुरुषः पश्यति एतदर्थं प्रधानस्यापि<br>
पुरुषेण संयोगः । कैवल्यार्थं स च संयोगः पङ्ग्वन्धवदुभयोरपि<br>
द्रष्टव्यः यथा एकः पङ्गुरेकश्चान्ध एतौ द्वावपि गच्छन्तौ महता<br>
सामर्थ्येनाटव्यां सार्थस्य स्तेनकृतादुपप्लवात् स्वबन्धुपरित्यक्तो<br>
दैवादितश्चेरुश्च स्वगत्या च तौ संयोगमुपयातौ पुनस्तयोः स्ववचसो<br>
विश्वस्तत्वेन संयोगो गमनार्थं दर्शनार्थं च भवत्यन्धेन<br>
पङ्गुः स्कन्धमारोपितः एवं शरीरारूढपङ्गुदर्शितेन मार्गेणान्धो<br>
याति पङ्गुश्चान्धस्कन्धारूढः । एवं पुरुषे दर्शनशक्तिरस्ति<br>
पङ्गुवन्नक्रिया प्रधाने क्रियाशक्तिरस्त्यन्धवन्नदर्शनशक्तिः । यथा<br>
वानयोः पङ्ग्वन्धयोः कृतार्थयोर्विभागो भविष्यतीप्सितस्थानप्राप्तयोरेवं<br>
प्रधानमपि पुरुषस्य मोक्षं कृत्वा निवर्त्तते पुरुषोऽपि प्रधानं<br>
दृष्ट्वा कैवल्यं गच्छति तयोः कृतार्थयोर्विभागो भविष्यति । किं<br>
चान्यत् तत्कृतः सर्गस्तेन संयोगेन कृतस्तत्कृतः सर्गः सृष्टिः ।<br>
यथा स्त्री पुरुषसंयोगात् सुतोत्पत्तिस्ततः प्रधानपुरुषसंयोगात्<br>
सर्गस्योत्पत्तिः । इदानीं सर्वविभागदर्शनार्थमाह ।</p>
<p>प्रकृतेर्महांस्ततोऽहङ्कारस्तस्माद्गणश्च षोडशकः  ।<br>
तस्मादपि षोडशकात्पञ्चभ्यः पञ्च भूतानि  ॥ २२॥</p>
<p>गौडपादभाष्य</p>
<p>प्रकृतिः प्रधानं ब्रह्म अव्यक्तं बहुधानकं मायेति पर्यायाः । अलिङ्गस्याः<br>
प्रकृतेः सकाशान्महानुत्पद्यते महान् बुद्धिरासुरी मतिः ख्यातिर्ज्ञानं<br>
प्रज्ञापर्यायैरुत्पद्यते तस्माच्च महतोऽहङ्कार उत्पद्यतेऽहङ्कारो<br>
भूतादिवैकृतस्तैजसोऽभिमान इति पर्यायाः तस्माद्गणश्च षोडशकः<br>
तस्मादहङ्काराच्छोडशकः षोडशस्वरूपेण गुण उत्पद्यते । स यथा ।<br>
पञ्चतन्मात्राणि शब्दतन्मात्रं स्पर्शतन्मात्रं रुपतन्मात्रं रसतन्मात्रं<br>
गन्धतन्मात्रमिति । तन्मात्रसूक्ष्मपर्यायवाच्यानि । तत एकादशेन्द्रियाणि<br>
श्रोत्रं त्वक् चक्षुषी जिह्वा घ्राणमिति पञ्च बुद्धीन्द्रियाणि ।<br>
वाक्पाणिपादपायूपस्थाः पञ्चकर्मेन्द्रियाण्युभयात्मकमेकादशं मन<br>
एष षोडशको गणोऽहङ्कारादुत्पद्यते । किञ्च पञ्चभ्यः पञ्च<br>
भूतानि तस्माच्छोडशकाद्गणात् पञ्चभ्यस्तन्मात्रेभ्यः सकाशात्<br>
पञ्च वै महाभूतान्युत्पद्यन्ते । यदुक्तं शब्दतन्मात्रादाकाशं<br>
स्पर्शतन्मात्राद्वायुः रूपतन्मात्रात्तेजः रसतन्मात्रादापः गन्धतन्मात्रात्<br>
पृथिवी एवं पञ्चभ्यः परमाणुभ्यः पञ्चमहाभूतान्युत्पद्यन्ते ।<br>
यदुक्तं व्यक्ताव्यक्तज्ञविज्ञानान्मोक्ष इति तत्र महदादिभूतान्तं<br>
त्रयोविंशतिभेदं व्याख्यातमव्यक्तमपि भेदानां परिमाणादित्यादिना व्याख्यातं<br>
पुरुषोऽपि सङ्घातपरार्थत्वादित्यादिभिर्हेतुभिर्व्याख्यातः । एवमेतानि<br>
पञ्चविंशतितत्त्वानि यस्त्रैलोक्यं व्याप्तं जानाति तस्य भावोऽस्तित्वं<br>
तत्त्वं यथोक्तम् ।<br>
पञ्चविंशतितत्त्वज्ञो यत्र तत्राश्रमे रतः ।<br>
जटी मुण्डी शिखी वाऽपि मुच्यते नात्र संशयः ।<br>
तानि यथा प्रकृतिः पुरुषो बुद्धिरहङ्कारः पञ्चतन्मात्रा<br>
एकादशेन्द्रियाणि पञ्चमहाभूतानि इत्येतानि पञ्चविंशतितत्त्वानि ।<br>
तत्रोक्तं प्रकृतेर्महानुत्पद्यते तस्य महतः किं लक्षणमित्येतदाह ।</p>
<p>अध्यवसायो बुद्धिर्धर्मो ज्ञानं विराग ऐश्वर्यम्  ।<br>
सात्त्विकमेतद्रूपं तामसमस्माद्विपर्यस्तम्  ॥ २३॥</p>
<p>गौडपादभाष्य</p>
<p>अध्यवसायो बुद्धिलक्षणम् । अध्यवसनमध्यवसायः<br>
यथा बीजे भविष्यद्वृत्तिकोऽङ्कुरस्तद्वदध्यवसायोऽयं<br>
घटोऽयं पट इत्येवं स्यति या सा बुद्धिरिति लक्ष्यते सा च<br>
बुद्धिरष्टाङ्गिका सात्त्विकतामसरूपभेदात् तत्र बुद्धेः सात्त्विकं<br>
रूपं चतुर्विधं भवति धर्मो ज्ञानं वैराग्यमैश्वर्यं चेति<br>
तत्र धर्मो नाम दयादानयमनियमलक्षणस्तत्र यमा नियमाश्च<br>
पातञ्जलेऽभिहिता अहिंसासत्यास्तेयब्रह्मचर्यापरिग्रहा यमाः<br>
शौचसन्तोषतपःस्वाध्यायेश्वरप्रणिधा नियमाः । ज्ञानं<br>
प्रकाशोऽवगमो भानमिति पर्यायास्तच्च द्विविधं बाह्यमाभ्यन्तरं<br>
चेति तत्र बाह्यं नाम वेदाः शिक्षा कल्पो व्याकरणं निरुक्तं<br>
छन्दोज्योतिषाख्यषडङ्गसहिताः पुराणानि न्यायमीमांसाधर्मशास्त्राणि चेति ।<br>
आभ्यन्तरं प्रकृतिपुरुषज्ञानमियं प्रकृतिः सत्त्वरजस्तमसां<br>
साम्यावस्थाऽयं पुरुषः सिद्धो निर्गुणोव्यापी चेतन इति । तत्र<br>
बाह्यज्ञानेन लोकपङ्क्तिर्लोकानुराग इत्यर्थः । आभ्यन्तरेण ज्ञानेन<br>
मोक्ष इत्यर्थः वैराग्यमपि द्विविधं बाह्यमाभ्यन्तरं च बाह्यं<br>
दृष्टविषयवैतृष्ण्यमर्जनरक्षणक्षयसङ्गहिंसादोषदर्शनात्<br>
विरक्तस्याभ्यन्तरं प्रधानमप्यत्र स्वप्नेन्द्रजालसदृशमिति<br>
विरक्तस्य गोक्षेप्सोर्यदुत्पद्यते तदाभ्यन्तरं वैराग्यम् ।<br>
ऐश्वर्यमीश्वरभावस्तच्चाष्टगुणमणिमा महिमा गरिमा लघिमा प्राप्तिः<br>
प्राकाम्यमीशित्वं वशित्वं यत्रकामावसायित्वं चेति । अणोर्भावोऽणिमा<br>
सूक्ष्मो भूत्वा जगति विचरतीति । महिमा महान् भूत्वा विचरतीति ।<br>
लघिमा मृणालीतूलावयवादपि लघुतया पुष्पकेसराग्रेष्वपि<br>
तिष्ठति । प्राप्तिरभिमतं वस्तु यत्र तत्रावस्थितः प्राप्नोति ।<br>
प्राकाम्यं प्रकामतो यदेवेष्यति तदेव विदधाति । ईशित्वं<br>
प्रभुतया त्रैलोक्यमपीष्टे । वशित्वं सर्वं वशीभवति । यत्र<br>
कामावसायित्वं ब्रह्मादिस्तम्बपर्यन्तं यत्र कामस्तत्रैवास्य स्वेच्छया<br>
स्थानासनविहारानाचरतीति । चत्वार एतानि बुद्धेः सात्त्विकानि रूपाणि यदा<br>
सत्त्वेन रजस्तमसी अभिभूते तदा पुमान् बुद्धिगुणान् धर्मादीनाप्नोति ।<br>
किञ्चान्यत् तामसमस्माद्विपर्यस्तमस्माद्धर्मादेर्विपरीतं तामसं<br>
बुद्धिरूपं धर्माद्विपरीतोऽधर्म एवमज्ञानमवैराग्यमानैश्वर्यमिति ।<br>
एवं सात्त्विकैस्तामसैः स्वरूपैरष्टाङ्गा बुद्धिस्त्रिगुणादव्यक्तादुत्पद्यते ।<br>
एवं बुद्धिलक्षणमुक्तमहङ्कारलक्षणमुच्यते ।</p>
<p>अभिमानोऽहङ्कारस्तस्माद्द्विविधः प्रवर्तते सर्गः  ।<br>
ऐन्द्रिय एकादशकस्तन्मात्रपञ्चकश्चैव  ॥ २४॥</p>
<p>गौडपादभाष्य</p>
<p>एकादशकश्च गण एकादशेन्द्रियाणि तथा<br>
तन्मात्रो गणः पञ्चकः पञ्चलक्षणोपेतः<br>
शब्दतन्मात्रस्पर्शतन्मात्ररूपतन्मात्ररसतन्मात्रगन्धतन्मात्रलक्षणोपेतः<br>
किं लक्षणात् सर्ग इत्येतदाह ।</p>
<p>सात्त्विक एकादशकः प्रवर्तते वैकृतादहङ्कारात् ।<br>
भूतादेस्तन्मात्रः स तामसस्तैजसादुभयम्  ॥ २५॥</p>
<p>गौडपादभाष्य</p>
<p>सत्त्वेनाभिभूते यदा रजस्तमसी अहङ्कारे भवतस्तदा सोऽहङ्कारः<br>
सात्त्विकस्तस्य च पूर्वाचार्यैः सञ्ज्ञा कृता वैकृत इति<br>
तस्माद्विकृतादहङ्कारादेकादशक इन्द्रियगण उत्पद्यते । तस्मात्<br>
सात्त्विकानि विशुद्धानीन्द्रियाणि स्वविषयसमर्थानि तस्मादुच्यते सात्त्विक<br>
एकादशक इति । किञ्चान्यद्भूतादेस्तन्मात्रः स तामसः तमसाभिभूते<br>
सत्त्वरजसी अहङ्कारे यदा भवतः सोऽहङ्कारस्तामस उच्यते तस्य<br>
पूर्वाचार्यकृता सञ्ज्ञा भूतादिस्तस्माद्भूतादेरहङ्कारात्तन्मात्रः<br>
पञ्चको गण उत्पद्यते भूतानामादिभूतस्तमोबहुलस्तेनोक्तः स तामस<br>
इति । तस्माद्भूतादेः पञ्चतन्मात्रको गणः किञ्च तैजसादुभयं<br>
यदारजसाभिभूते सत्त्वतमसी भवतस्तदा तस्मात् सोऽहङ्कारस्तैजस<br>
इति सञ्ज्ञां लभते तस्मात्तैजसादुभयमुत्पद्यते । उभयमिति एकादशो<br>
गणस्तन्मात्रः पञ्चकः । योऽयं सात्त्विकोऽहङ्कारो वैकृतिको<br>
वैकृतो भूत्वा एकादशेन्द्रियाण्युत्पादयति स तैजसमहङ्कारं सहायं<br>
गृह्णाति सात्त्विको निष्क्रियः स तैजसयुक्त इन्द्रियोत्पत्तौ समर्थः<br>
तथा तामसोऽहङ्कारो भूतादिः सञ्ज्ञितो निष्क्रियत्वात्तैजसेनाहङ्कारेण<br>
क्रियावता युक्तस्तन्मात्राण्युत्पादयति तेनोक्तं तैजसादुभयमिति एवं<br>
तैजसेनाहङ्कारेणैन्द्रियाण्येकादश पञ्चतन्मात्राणि कृतानि भवन्ति<br>
एकादशक इत्युक्तः यो वैकृतात् सात्त्विकादहङ्कारादुत्पद्यते तस्य का<br>
सञ्ज्ञेत्याह ।</p>
<p>बुद्धीन्द्रियाणि चक्षुःश्रोत्रघ्राणरसनस्पर्शनकानि  ।<br>
वाक्पाणिपादपायूपस्थान् कर्मेन्द्रियाण्याहुः  ॥ २६॥</p>
<p>गौडपादभाष्य</p>
<p>चक्षुरादीनि स्पर्शनपर्यन्तानि बुद्धीन्द्रियाण्युच्यन्ते । स्पृश्यते<br>
अनेनेति स्पर्शनं त्वगिन्द्रियं तद्वाची सिद्धः स्पर्शनशब्दोऽस्ति<br>
तेनेदं पठ्यते स्पर्शनकानीति शब्दस्पर्शरूपरसगन्धान् पञ्चविषयान्<br>
बुध्यन्ते अवगच्छन्तीति पञ्च बुद्धीन्द्रियाणि । वाक्पाणिपादपायूपस्थान्<br>
कर्मेन्द्रियाण्याहुः कर्म कुर्वन्तीति कर्मेन्द्रियाणि । तत्र वाग्वदति हस्तौ<br>
नानाव्यापारं कुरुतः पादौ गमनागमनं पायुरुत्सर्गं करोति उपस्थ आनन्दं<br>
प्रजोत्पत्त्या । एवं बुद्धीन्द्रियकर्मेन्द्रियभेदेन दशेन्द्रियाणि व्याख्यातानि<br>
मन एकादशकं किमात्मकं किं स्वरूपं चेति तदुच्यते ।</p>
<p>उभयात्मकमत्र मनः सङ्कल्पकमिन्द्रियं च साधर्म्यात् ।<br>
गुणपरिणामविशेषान्नानात्वं बाह्यभेदाच्च  ॥ २७॥</p>
<p>गौडपादभाष्य</p>
<p>अत्रेन्द्रियवर्गे मन उभयात्मकं बुद्धीन्द्रियेषु बुद्धीन्द्रियवत्<br>
कर्मेन्द्रियेषु कर्मेन्द्रियवत् कस्माद्बुद्धीन्द्रियाणां प्रवृत्तिं<br>
कल्पयति कर्मेन्द्रियाणां च तस्मादुभयात्मकं मनः सङ्कल्पयतीति<br>
सङ्कल्पकम् । किञ्चान्यदिन्द्रियं च साधर्म्यात् समानधर्मभावात्<br>
सात्त्विकाहङ्काराद्बुद्धीन्द्रियाणि कर्मेन्द्रियाणि मनसा सहोत्पद्यमानानि मनसः<br>
साधर्म्यं प्रति तस्मात्साधर्म्यान्मनोऽपीन्द्रियमेवमेतान्येकादशेन्द्रियाणि<br>
सात्त्विकाद्वैकृतादहङ्कारादुत्पन्नानि । तत्र मनसः का वृत्तिरिति ।<br>
सङ्कल्पो वृत्तिः । बुद्धीन्द्रियाणां शब्दादयो वृत्तयः कर्मेन्द्रियाणां<br>
वचनादयोऽथैतानीन्द्रियाणि भिन्नानि भिन्नार्थग्राहकाणि<br>
किमीश्वरेणोत स्वभावेन कृतानि यतः प्रधानबुद्ध्यहङ्कारा<br>
अचेतनाः पुरुषोऽप्यकर्त्तेत्यत्राह । इह साङ्ख्यानां स्वभावो<br>
नाम कश्चित्कारणमस्ति । अत्रोच्यते गुणपरिणामविशेषान्नानात्वं<br>
बाह्यभेदाश्च । इमान्येकादशेन्द्रियाणि शब्दस्पर्शरूपरसगन्धाः<br>
पञ्चानां वचनादानविहरणोत्सर्गानन्दाश्च पञ्चानां सङ्कल्पश्च<br>
मनस एवमेते भिन्नानामेवेन्द्रियाणामर्थाः गुणपरिणामविशेषात् गुणानां<br>
परिणामो गुणपरिणामस्तस्य विशेषादिन्द्रियाणां नानात्वं बाह्यार्थभेदाश्च ।<br>
अथैतन्नानात्वं नेश्वरेण नाहङ्कारेण न बुद्ध्या न प्रधानेन न<br>
पुरुषेण स्वभावात् कृतगुणपरिणामेनेति । गुणानामचेतनत्वान्न प्रवर्त्तते<br>
प्रवर्त्तत एव कथं वक्ष्यतीहैव वत्सविवृद्धिनिमित्तं क्षीरस्य यथा<br>
प्रवृत्तिरज्ञस्य पुरुषस्य विमोक्षार्थं तथा प्रवृत्तिः प्रधानस्य ।<br>
एवमचेतनगुणाः एकादशेन्द्रियभावेन प्रवर्त्तन्ते विशेषा अपि तत्कृता एव<br>
येनोच्चैः प्रदेशे चक्षुःखलोकनाय स्थितं तथा घ्राणं तथा श्रोत्रं<br>
तथा जिह्वा स्वदेशे स्वार्थग्रहणाय । एवं कर्मेन्द्रियाण्यपि यथायथं<br>
स्वार्थसमर्थानि स्वदेशावस्थितानि स्वभावतो गुणपरिणामविशेषादेव न<br>
तदर्था अपि यत उक्तं शास्त्रान्तरे । गुणा गुणेषु वर्त्तन्ते गुणानां या<br>
वृत्तिः सा गुणविषया एवेति बाह्यार्था विज्ञेया गुणकृता एवेत्यर्थः ।<br>
प्रधानं यस्य कारणमिति । अथेन्द्रियस्य कस्य का वृत्तिरित्युच्यते ।</p>
<p>शब्दादिषु पञ्चानामालोचनमत्रमिष्यते वृत्तिः  ।<br>
वचनादानविहरणोत्सर्गानन्दाश्च पञ्चानाम्  ॥ २८॥</p>
<p>गौडपादभाष्य</p>
<p>मात्रशब्दो विशेषार्थः । अविशेषव्यावृत्यर्थो यथा भिक्षा मात्रं<br>
लभ्यते नान्यो विशेष इति । तथ चक्षू रूपमत्रे न रसादिषु एवं<br>
शेषाण्यपि तद्यथा चक्षुषो रूपं जिह्वाया रसो घ्राणस्य गन्धः श्रोत्रस्य<br>
शब्दः त्वचः स्पर्शः । एवमेषां बुद्धीन्द्रियाणां वृत्तिः कथिता<br>
कर्मेन्द्रियाणां वृत्तिः कथ्यते वचनादानविहरणोत्सर्गानन्दाश्च पञ्चानां<br>
कर्मेन्द्रियाणामित्यर्थः । वाचो वचनं हस्तयोरादानं पादयोर्विहरणं<br>
पायोर्भुक्तस्याहारस्य परिणतमलोत्सर्गः उपस्थस्यानन्दः सुतोत्पत्तिर्विषया<br>
वृत्तिरिति सम्बन्धः । अधुना बुद्ध्यहङ्कारमनसामुच्यते ।</p>
<p>स्वालक्षण्या वृत्तिस्त्रयस्य सैषा भवत्यसामान्या  ।<br>
सामान्यकरणवृत्तिः प्राणाद्या वायवः पञ्च  ॥ २९॥</p>
<p>गौडपादभाष्य</p>
<p>स्वलक्षणस्वभावा स्वालक्षण्या । अध्यवसायो यो बुद्धिरिति<br>
लक्षणमुक्तं सैव बुद्धिवृत्तिः । तथाऽभिमानोऽहङ्कार<br>
इत्यभिमानलक्षणोऽभिमानवृत्तिश्च । सङ्कल्पकं मन इति लक्षणमुक्तं<br>
तेन सङ्कल्प एव मनसो वृत्तिः । त्रयस्य बुद्ध्यहङ्कारमनसां<br>
स्वालक्षण्या वृत्तिरसामान्या या प्रागभिहिता बुद्धीन्द्रियाणां च<br>
वृत्तिः साऽप्यसामान्यैवेति । इदानीं सामान्या वृत्तिराख्यायते ।<br>
सामान्यकारनवृत्तिः सामान्येन करणानां वृत्तिः प्राणाद्या वायवः<br>
पञ्च प्राणापानसमानोदानव्याना इति पञ्च वायवः सर्वेन्द्रियाणां<br>
सामान्या वृत्तिर्यतः । प्राणो नाम वायुर्मुखनासिकान्तर्गोचरस्तस्य<br>
यत् स्पन्दनं कर्म तत् त्रयोदशविधस्यापि सामान्या वृत्तिः सति प्राणे<br>
यस्मात् करणानामात्मलाभ इति । प्राणोऽपि पञ्चरशकुनिवत् सर्वस्य<br>
चलनं करोतीति । प्राणनात् प्राण इत्युच्यते । तथाऽपनयनादपानस्तत्र<br>
यत्स्पन्दनं तदपि सामान्यवृत्तिरिन्द्रियस्य । तथा समानो मध्यदेशवर्ती<br>
य आहारादिनयनात्समं नयनात् समानो वायुस्तत्र यत्स्पन्दनं तत्<br>
सामान्यं करणवृत्तिः । तथा ऊर्ध्वारोहणादुत्कर्षादुन्नयनाद्वा उदानो<br>
नाभिदेशमस्तकान्तर्गोचरस्तत्रोदाने यत्स्पन्दनं तत् सर्वेन्द्रियाणां सामान्या<br>
वृत्तिः । किञ्च शरीरव्याप्तिरभ्यन्तरविभागश्च येन क्रियतेऽसौ<br>
शरीरव्याप्त्याकाशवद्व्यानस्तत्र यत् स्पन्दनं तत् करणजालस्य सामान्या<br>
वृत्तिरिति । एवमेते पञ्च वायवः सामान्यकरणवृत्तिरिति व्याख्याताः<br>
त्रयोदशविधस्यापि करणसामान्या वृत्तिरित्यर्थः ।</p>
<p>युगपच्चतुष्टयस्य तु वृत्तिः क्रमशश्च तस्य निर्दिष्टा  ।<br>
दृष्टे तथाप्यदृष्टे त्रयस्य तत्पूर्विका वृत्तिः  ॥ ३०॥</p>
<p>गौडपादभाष्य</p>
<p>युगपच्चतुष्टयस्य बुद्ध्यहङ्कारमनसामेकैकेन्द्रियसम्बन्धे सति<br>
चतुष्टयं भवति चतुष्टयस्य दृष्टे प्रतिविषयाध्यवसाये<br>
युगपद्वृतिर्बुद्ध्यहङ्कारमनश्चक्षूंषि युगपदेककालं रूपं<br>
पश्यति स्थाणुरयमिति । बुद्ध्यहङ्कारमनोजिह्वा युगपद्रसं<br>
गृह्णन्ति । बुद्ध्यहङ्कारमनोघ्राणानि युगपद्गन्धं गृह्णन्ति ।<br>
तथा त्वक्ष्रोत्रे अपि । किञ्च क्रमशश्च तस्य निर्दिष्टा तस्येति<br>
चतुष्टयस्यक्रमशश्च वृत्तिर्भवति । यथा कश्चित् पथि गच्छन्<br>
दूरादेव दृष्ट्वा स्थाणुरयं पुरुषो वेति संशये सति तत्रोपरूढां<br>
वल्लिं तल्लिङ्गं पश्यति शकुनिं वा ततो तस्य मनसा सङ्कल्पिते<br>
संशये व्यवच्छेदभूता बुद्धिर्भवति स्थाणुरयमित्यतोऽहङ्कारश्च<br>
निश्चयार्थः स्थाणुरेवेत्येवं बुद्ध्यहङ्कारमनश्चक्षुषां क्रमशो<br>
वृत्तिर्दृष्टा यथा रूपे तथा शब्दादिष्वपि बोद्धव्या दृष्टे<br>
दृष्टविषये । किञ्चान्यत्तथाऽप्यदृष्टे त्रयस्य तत्पूर्विका<br>
वृत्तिरदृष्टेऽनागतेऽतीते च काले बुद्ध्यहङ्कारमनसां रूपे चक्षुः<br>
पूर्विका त्रयस्य वृत्तिः स्पर्शे त्वक्पूर्विका गन्धे घ्राणपूर्विका रसे<br>
रसनपूर्विका शब्दे श्रवणपूर्विका बुद्ध्यहङ्कारमनसामनागते भविष्यति<br>
कालेऽतीते च तत् क्रमशो वृत्तिर्वर्त्तमाने युगपत् क्रमशश्चेति ।<br>
किञ्च ।</p>
<p>स्वां स्वां प्रतिपद्यन्ते परस्पराकूतहेतुकां वृत्तिम्  ।<br>
पुरुषार्थ एव हेतुर्न केनचित्कार्यते करणम्  ॥ ३१॥</p>
<p>गौडपादभाष्य</p>
<p>स्वां स्वामिति वीप्सा बुद्ध्यहङ्कारमनांसि स्वां स्वां वृत्तिं<br>
परस्पराकूतहेतुकामाकूतकादरासम्भ्रम इति प्रतिपद्यन्ते पुरुषार्थकरणाय ।<br>
बुद्धेरहङ्कारादयो बुद्धिरहङ्काराकूतं ज्ञात्वा स्वस्वविषयं प्रतिपद्यते<br>
किमर्थमिति चेत् पुरुषार्थ एव हेतुः पुरुषार्थः कर्त्तव्य इत्येवमर्थं<br>
गुणानां प्रवृत्तिस्तस्मादेतानि करणानि पुरुषार्थं प्रकाशयन्ति कथं<br>
स्वयं प्रवर्तन्ते न केनचित् कार्यते करणं पुरुषार्थ एवैकः कारयतीति<br>
वाक्यार्थो न केनचिदीश्वरेण पुरुषेण कार्यते प्रबोध्यते करणम् ।<br>
बुद्ध्यादि कतिविधं तदित्युच्यते ।</p>
<p>करणं त्रयोदशविधं तदाहरणधारणप्रकाशकरम्  ।<br>
कार्यं च तस्य दशधाहार्यं धार्यं प्रकाश्यं च॥ ३२॥</p>
<p>गौडपादभाष्य</p>
<p>करणं महदादि त्रयोदशविधं बोद्ध्यव्यं पञ्चबुद्धीन्द्रियाणि<br>
चक्षुरादीनि पञ्च कर्मेन्द्रियाणि वागादीनीति त्रयोदशविधं करणं<br>
तत्किं करोतीत्येतदाह तदाहरणधारणप्रकाशकरम् । तत्राहरणं<br>
धारणं च कर्मेन्द्रियाणि कुर्वन्ति प्रकाशं बुद्धीन्द्रियाणि । कतिविधं<br>
कार्यं तस्येति तदुच्यते । कार्यं च तस्य दशधा तस्य करणस्य<br>
कार्यं कर्तव्यमिति दशधा दशप्रकारं शब्दस्पर्शरूपरसगन्धाख्यं<br>
वचनादानविहरणोत्सर्गानन्दाख्यमेतद्दशविधं कार्यं बुद्धीन्द्रियैः<br>
प्रकाशितं कर्मेन्द्रियाण्याहरन्ति धारयन्ति चेति ।</p>
<p>अन्तःकरणं त्रिविधं दशधा बाह्यं त्रयस्य विषयाख्यम्  ।<br>
साम्प्रतकालं बाह्यं त्रिकालमाभ्यन्तरं करणम्  ॥ ३३॥</p>
<p>गौडपादभाष्य</p>
<p>अन्तःकरणमिति बुद्ध्यहङ्कारमनांसि त्रिविधं महदादिभेदात् । दशधा<br>
बाह्यं च बुद्धीन्द्रियाणि पञ्च कर्मेन्द्रियाणि पञ्च दशविधमेतत्करणं<br>
बाह्यं तत्र यस्यान्तःकरणस्य विषयाख्यं बुद्ध्यहङ्कारमनसां भोग्यं<br>
साम्प्रतकालं श्रोत्रं वर्त्तमानमेव शब्दं शृणोति नातीतं न च<br>
भविष्यन्तं चक्षुरपि वर्तमानं रूपं पश्यति नातीतं नानागतं<br>
त्वग्वर्त्तमानं स्पर्शं जिह्वा वर्त्तमानं रसं नासिका वर्त्तमानं गन्धं<br>
नातीतानागतं चेति । एवं कर्मेन्द्रियाणि वाग्वर्त्तमानं शब्दमुच्चारयति<br>
नातीतं नानागतं पाणी वर्त्तमानं घटमाददाते नातीतमनागतं पायूपस्थौ<br>
च वर्त्तमानावुत्सर्गानन्दौ कुरुतो नातीतौ नानागतौ । एवं बाह्यं करणं<br>
साम्प्रतकालमुक्तं त्रिकालमाभ्यन्तरं करणं बुद्ध्यहङ्कारमनांसि<br>
त्रिकालविषयाणि बुद्धिर्वर्त्तमानं घटं बुध्यते अतीतमनागतं चेति ।<br>
अहङ्कारो वर्त्तमानेऽभिमानं करोत्यतीतेऽनागते च । तथा मनो वर्त्तमाने<br>
सङ्कल्पं कुरुते अतीतेऽनागते च एवं त्रिकालमाभ्यन्तरं करणमिति ।<br>
इदानीमिन्द्रियाणि कति सविशेषं विषयं गृह्णन्ति कानि निर्विशेषमिति<br>
तदुच्यते ।</p>
<p>बुद्धीन्द्रियाणि तेषां पञ्च विशेषाविशेषविषयाणि  ।<br>
वाग्भवति शब्दविषया शेषान्यपि पञ्चविषयाणि  ॥ ३४॥</p>
<p>गौडपादभाष्य</p>
<p>बुद्धीन्द्रियाणि तानि सविशेषं विषयं गृह्णाति सविशेषविषयं<br>
मानुषाणां शब्दस्पर्शरूपरसगन्धान् सुखदुःखमोहविषययुक्तान्<br>
बुद्धीन्द्रियाणि प्रकाशयन्ति देवानां निर्विशेषान्विषयान् प्रकाशयन्ति<br>
तथा कर्मेन्द्रियाणां मध्ये वाग्भवति शब्दविषया देवानां मानुषाणां च<br>
वाग्वदति श्लोकादीनुच्चारयति तस्माद्देवानां मानुषाणां च वागिन्द्रियं तुल्यं<br>
शेषाण्यपि वाग्व्यतिरिक्तानि पाणिपादपायूपस्थसञ्ज्ञितानि पञ्चविषयाणि<br>
शब्दादयो येषां तानि पञ्चविषयाणि शब्दस्पर्शरूपरसगन्धाः<br>
पाणौ सन्ति पञ्चशब्दादिलक्षणायां भुवि पादो विहरति पाय्विन्द्रियं<br>
पञ्चक्लृप्तमुत्सर्गं करोति तथोपस्थेन्द्रियं पञ्चलक्षणं<br>
शुक्रमानन्दयति ।</p>
<p>सान्तःकरणा बुद्धिः सर्वं विषयमवगाहते यस्मात् ।<br>
तस्मात्त्रिविधं करणं द्वारि द्वाराणि शेषाणि॥ ३५॥</p>
<p>गौडपादभाष्य</p>
<p>सान्तःकरणा बुद्धिरहङ्कारमनःसहितेत्यर्थह यस्मात् सर्वं<br>
विषयमवगाहते गृह्णाति त्रिष्वपि कालेषु शब्दादीन् गृह्णाति<br>
तस्मात्त्रिविधम करणं द्वारि द्वाराणि शेषाणि शेषानि करणानीति<br>
वाक्यशेषः । किं चान्यत् ।</p>
<p>एते प्रदीपकल्पाः परस्परविलक्षणा गुणविशेषाः  ।<br>
कृत्स्नं पुरुषस्यार्थं प्रकाश्य बुद्धौ प्रयच्छन्ति  ॥ ३६॥</p>
<p>गौडपादभाष्य</p>
<p>यानि करणान्युक्तानि एते गुणविशेषाः किं विशिष्टाः प्रदीपकल्पाः<br>
प्रदीपवद्विषयप्रकाशकाः परस्परविलक्षणा असदृशा भिन्नविषया<br>
इत्यर्थः । गुणविषया इत्यर्थः । गुणविशेषा गुणेभ्यो जाताः । कृत्स्नं<br>
पुरुषस्यार्थं बुद्धीन्द्रियानि कर्मेन्द्रियाण्यहङ्कारो मनश्चैतानि<br>
स्वं स्वमर्थं पुरुषस्य प्रकाश्य बुद्धौ प्रयच्छन्ति बुद्धिस्थं<br>
कुर्वन्तीत्यर्थः । यतो बुद्धिस्थं सर्वं विषयं सुखादिकं पुरुष<br>
उपलभ्यते । इदं चान्यत् ।</p>
<p>सर्वं प्रत्युपभोगं यस्मात्पुरुषस्य साधयति बुद्धिः  ।<br>
सैव च विशिनष्टि ततः प्रधानपुरुषान्तरं सूक्ष्मम्  ॥ ३७॥</p>
<p>गौडपादभाष्य</p>
<p>सर्वेन्द्रियगतं त्रिष्वपि कालेषु सर्वं प्रत्युपभोगमुपभोगं<br>
प्रति देवमनुष्यतिर्यग् बुद्धीन्द्रियकर्मेन्द्रियद्वारेण सान्तःकरणा<br>
बुद्धिः साधयति सम्पादयति यस्मात् तस्मात् सैव च विशिनष्टि<br>
प्रधानपुरुषयोर्विषयविभागं करोति प्रधानपुरुषान्तरं<br>
नानात्वमित्यर्थः । सूक्ष्ममित्यनधिकृततपश्चरणैरप्राप्यमियं<br>
प्रकृतिः सत्त्वरजस्तमसां साम्यावस्था इयं बुद्धिरयमहङ्कार एतानि<br>
पञ्चतन्मात्राण्येकादशेन्द्रियाणि पञ्चमहाभूतान्ययमन्यः पुरुष एभ्यो<br>
व्यतिरिक्त इत्येव बोधयति बुद्धिर्यस्यावायादपवर्गो भवति । पूर्वमुक्तं<br>
विशेषाविशेषविषयाणि तत् के विषयास्तच्च दर्शयति ।</p>
<p>तन्मात्राण्यविशेषास्तेभ्यो भूतानि पञ्च पञ्चभ्यः  ।<br>
एते स्मृता विशेषाः शान्ता घोराश्च मूढाश्च  ॥ ३८॥</p>
<p>गौडपादभाष्य</p>
<p>यानि पञ्च तन्मात्राण्यहङ्कारादुत्पद्यन्ते ते शब्दतन्मात्रं स्पर्शतन्मात्रं<br>
रूपतन्मात्रं रसतन्मात्रं गन्धतन्मात्रमेतान्यविशेषा उच्यन्ते देवानामेते<br>
सुखलक्षणा विषया दुःखमोहरहितास्तेभ्यः पञ्चभ्यस्तन्मात्रेभ्यः<br>
पञ्चमहाभूतानि पृथिव्यप्तेजोवाय्वाकाशसञ्ज्ञितानि<br>
यान्युत्पद्यन्ते । एते स्मृता विशेषाः । गन्धतन्मात्रात्<br>
पृथिवी रसतन्मात्रादापो रूपतन्मात्रात्तेजः स्पर्शतन्मात्राद्वायुः<br>
शब्दतन्मात्रादाकाशमित्येवमुत्पन्नान्येतानि महाभूतान्येते विशेषा मानुषाणां<br>
विषयाः शान्ता सुखलक्षणा घोरा दुःखलक्षणा मूढा मोहजनका यथाकाशं<br>
कस्यचिदनवकाशादन्तर्गृहादेर्निर्गतस्य सुखात्मकं शान्तं भवति<br>
तदेव शीतोष्णवातवर्षाभिभूतस्य दुःखात्मकं घोरं भवति तदेव<br>
पन्थानं गच्छतो वनमार्गात् भ्रष्टस्य दिङ् मोहान्मूढं भवति । एवं<br>
वायुर्घर्मार्तस्य शान्तो भवति शीतार्तस्य घोरो धूलीशर्कराविमिश्रोऽतिवान्<br>
मूढ इति । एवं तेजः प्रभृतिषु द्रष्टव्यम् । अथान्ये विशेषाः ।</p>
<p>सूक्ष्मा मातापितृजाः सह प्रभूतैस्त्रिधा विशेषाः स्युः  ।<br>
सूक्ष्मास्तेषां नियता मातापितृजा निवर्तन्ते  ॥ ३९॥</p>
<p>गौडपादभाष्य</p>
<p>सूक्ष्मास्तन्मात्राणि यत्सङ्गृहीतं तन्मात्रिकं सूक्ष्मशरीरं<br>
महदादिलिङ्गं सदा तिष्ठति संसरति च ते सूक्ष्मास्तथा<br>
मातापितृजा स्थूलशरीरोपचायका ऋतुकाले मातापितृसंयोगे<br>
शोणितशुक्रमिश्रीभावेनोदरान्तः सूक्ष्मशरीरस्योपचयं<br>
कुर्वीत तत् सूक्ष्मशरीरं पुनर्मातुरशितपीतनानाविधरसेन<br>
नाभीनिबन्धेनाप्यायते तथा प्रारब्धं शरीरं<br>
सूक्ष्मैर्मातापितृजैश्च सह महाभूतैस्त्रिविधा विशेषैः<br>
पृष्ठोदरजङ्घाकट्युरः शिरः प्रभृति षाट् कौशिकं पञ्चभौतिकं<br>
रुधिरमांसस्नायुशुक्रास्थिमज्जासम्भृतमाकाशोऽवकाशदानाद्वायुर्वर्द्धनात्<br>
तेजः पाकादापः सङ्ग्रहात्पृथिवी धारणात् समस्तावयवोपेतं<br>
मातुरुदराद्बहिर्भवति । एवमेते त्रिविधा विशेषा स्युः ।<br>
अत्राह के नित्याः के वाऽनित्याः सूक्ष्मास्तेषां नियताः<br>
सूक्ष्मास्तन्मात्रसञ्ज्ञकास्तेषां मध्ये नियता नित्यास्तैरारब्धं<br>
शरीरं कर्मवशात् पशुमृगपक्षिसरीसृपस्थावरजातिषु संसरति<br>
धर्मवशादिन्द्रकादिलोकेष्वेवमेतन्नियतं सूक्ष्मशरीरं सरति<br>
यावत् ज्ञानमुत्पद्यते उत्पन्ने ज्ञाने विद्वाञ्ञ्छरीरं त्यक्त्वा मोक्षं<br>
गच्छति तस्मादेते विशेषा सूक्ष्मा नित्या इति मातापितृजा निवर्तन्ते तत्<br>
सूक्ष्मशरीरं परित्यज्येहैव प्राणत्यागवेलायां मातापितृजा निवर्तन्ते<br>
मरणकाले मातापितृजं शरीरमिहैव निवर्त्त्य भूम्यादिषु प्रलीयते<br>
यथा तत्त्वं सूक्ष्मं च कथं संसरति तदाह ।</p>
<p>पूर्वोत्पन्नमसक्तं नियतं महदादिसूक्ष्मपर्यन्तम्  ।<br>
संसरति निरुपभोगं भावैरधिवासितं लिङ्गम्  ॥ ४०॥</p>
<p>गौडपादभाष्य</p>
<p>यदा लोकानुपन्नाः प्रधानादिसर्गे तदा सूक्ष्मशरीरमुत्पन्नमिति ।<br>
किञ्चान्यदसक्तं न संयुक्तं तिर्यग्योनिदेवमानुषस्थानेषु<br>
सूक्ष्मत्वात् कुत्रचिदसक्तं पर्वतादिष्वप्रतिहतप्रसरं सर्ति<br>
गच्छति । नित्यं यावन्नज्ञानमुत्पद्यते तावत् संसरति तच्च<br>
महदादिसूक्ष्मपर्यन्तं महानादौ यस्य तन्महदादि बुद्धिरहङ्कारो<br>
मन इति पञ्च तन्मात्राणि सूक्ष्मपर्यन्तं तन्मात्रपर्यन्तं संसरति<br>
शूलग्रहपिपीलिकावत् त्रीनपि लोकान् । निरुपभोगं भोगरहितं तत्<br>
सूक्ष्मशरीरं पितृमातृजेन बाह्येनोपचयेन क्रियाधर्मग्रहणात्<br>
भोगेषु समर्थं भवतीत्यर्थः । भावैरधिवासितं पुरस्ताद्भावान्<br>
धर्मादीन् वक्ष्यामस्तैरधिवासितमुपरञ्जितं लिङ्गमिति । प्रलयकाले<br>
महदादिसूक्ष्मपर्यन्तं करणोपेतं प्रधाने लीयते असंसरणयुक्तं<br>
सदा सर्गकालमत्र वर्त्तते प्रकृतिमोहबन्धनबद्धं सत्<br>
संसरणादिक्रियास्वसमर्थमिति पुनः सर्गकाले संसरति तस्माल्लिङ्गं सूक्ष्मम् ।<br>
किं प्रयोजनेन त्रयोदशविधं करणं संसरतीत्येवं चोदिते सत्याह ।</p>
<p>चित्रं यथाश्रयमृते स्थाण्वादिभ्यो यथा विना छाया  ।<br>
तद्वद्विना विशेषैस्तिष्ठति न निराश्रयं लिङ्गम्  ॥ ४१॥</p>
<p>गौडपादभाष्य</p>
<p>चित्रं यथा कुड्याश्रयमृते न तिष्ठति स्थाण्वादिभ्यः कीलकादिभ्यो<br>
विना छाया न तिष्ठति तैर्विना न भवत्यादिग्रहणाद्यथा शैत्यं विना<br>
नापो भवन्ति शैत्यं वाऽद्भिर्विना । अग्निरुष्णं विना वायुः स्पर्शं विना<br>
आकाशमवकाशं विना पृथिवी गन्धं विना तद्वदेतेन दृष्टान्तेन<br>
न्यायन विना विशेषैरविशेषैस्तन्मात्रैर्विना न तिष्ठति । अथ<br>
विशेषभूतान्युच्यन्ते शरीरं पञ्चभूतमयं वैशेषिणा शरीरेण<br>
विना क्व लिङ्गस्थानं चेति क्व एकदेहमुज्झति तदेवान्यमाश्रयति<br>
निराश्रयमाश्रयरहितं लिङ्गं त्रयोदश विधं करणमित्यर्थः ।<br>
किमर्थं तदुच्यते ।</p>
<p>पुरुषार्थहेतुकमिदं निमित्तनैमित्तिकप्रसङ्गेन  ।<br>
प्रकृतेर्विभुत्वयोगान्नटवद्व्यवतिष्ठते लिङ्गम्  ॥ ४२॥</p>
<p>गौडपादभाष्य</p>
<p>पुरुषार्थः कर्तव्य इति प्रधानं प्रवर्त्तते स च द्विविधः<br>
शब्दाद्युपलब्धिलक्षणो गुणपुरुषान्तरो लब्धिलक्षणश्च ।<br>
शब्दाद्युपलब्धिर्ब्रह्मादिषु लोकेषु गन्धादिभोगावाप्तिः<br>
गुणपुरुषान्तरोपलब्धिर्मोक्ष इति तसमादुक्तं पुरुषार्थहेतुकमिदं<br>
सूक्ष्मशरीरं प्रवर्त्तत इति । निमित्तनैमित्तिकप्रसङ्गेन निमित्तं<br>
धर्मादि नैमित्तिकमूर्द्ध्वगमनादि पुरस्तादेव वक्ष्यामः प्रसङ्गेन<br>
प्रसक्त्या प्रकृतेः प्रधानस्य विभुत्वयोगाद्यथा राजा स्वराष्ट्रे<br>
विभुत्वाद्यद्यदिच्छति तत्तत् करोतीति तथा प्रकृतेः सर्वत्र<br>
विभुत्वयोगान्निमित्तनैमित्तकं प्रसङ्गेन व्यवतिष्ठते पृथक्<br>
पृथग्देहधारणे लिङ्गस्य व्यवस्थां करोति । लिङ्गं सूक्ष्मः<br>
परमाणुभिस्तन्मात्रैरूपचितं शरीरं त्रयोदशविधकरणोपेतं<br>
मानुषदेवतिर्यग्योनिषु व्यवतिष्ठते कथं नटवत् यथा नटः पटान्तरेण<br>
प्रविश्य देवो भूत्वा निर्गच्छति पुनर्मानुषः पुनर्विदूषकः । एवं लिङ्गं<br>
निमित्तनैमित्तिकप्रसङ्गेनोदरान्तः प्रविश्य हस्ती स्त्री पुमान् भवति ।<br>
भावैरधिवासितं लिङ्गं संसरतीत्युक्तं तत् के भावा इत्याह ।</p>
<p>सांसिद्धिकाश्च भावाः प्राकृतिका वैकृताश्च धर्माद्याः  ।<br>
दृष्टाः करणाश्रयिणः कार्याश्रयिणश्च कललाद्याः  ॥ ४३॥</p>
<p>गौडपादभाष्य</p>
<p>भावास्त्रिविधाश्चिन्त्यन्ते सांसिद्धिकाः प्राकृता वैकृताश्च । तत्र<br>
सांसिद्धिका यथा भवगतः कपिलस्यादिसर्गे उत्पद्यमानस्य चत्वारो<br>
भावाः सहोत्पन्नाः धर्मो ज्ञानं वैराग्यमैश्वर्यमिति । प्राकृताः<br>
कथ्यन्ते ब्रह्मणश्चत्वारः पुत्राः सनकसनन्दनसनातनसनत्कुमारा<br>
बभूवुः । तेषामुत्पन्नकार्यकारणानां शरीरिणां षोडशवर्षाणामेते<br>
भावाश्चत्वारः समुत्पन्नास्तस्मादेते प्राकृताः । तथा वैकृता<br>
यथा आचार्यमूर्त्तिं निमित्तं कृत्वाऽस्मदादीनां ज्ञानमुत्पद्यते<br>
ज्ञानाद्वैराग्यं वैराग्याद्धर्मो धर्मादैश्वर्यमिति । आचार्यमूर्त्तिरपि<br>
विकृतिरिति तस्माद्वैकृता एते भावा उच्यन्ते यैरधिवासितं लिङ्गं<br>
संसरति एते चत्वारो भावाः सात्विकास्तामसाविपरीताः सात्त्विकमेतद्रूपं<br>
तामसमस्माद्विपर्यस्तमित्यत्र व्याख्याता एवमष्टौ धर्मो ज्ञानं<br>
वैराग्यमैश्वर्यमधर्मोऽज्ञानमवैराग्यमनैश्वर्यमित्यष्टौ भावाः ।<br>
एतदुक्तमध्यवसायो बुद्धिः धर्मो ज्ञानमिति कार्यं देहस्तदाश्रयाः<br>
कललाद्या ये मातृजा इत्युक्ताः शुक्रशोणितसंयोगे विवृद्धिहेतुकाः कललाद्या<br>
बुद्बुदमांसपेशीप्रभृतयः । तथा कौमारयौवनस्थविरत्वादयो<br>
भावा अन्नपानरसनिमित्ता निष्पद्यन्त अतः कार्याश्रयिण उच्यन्त<br>
अन्नादिविषयभोगनिमित्ता जायन्ते । निमित्तनैमित्तिकप्रसङ्गेनेति<br>
यदुक्तमत्रोच्यते ।</p>
<p>धर्मेण गमनमूर्ध्वं गमनमधस्ताद्भवत्यधर्मेण  ।<br>
ज्ञानेन चापवर्गो विपर्ययादिष्यते बन्धः  ॥ ४४॥</p>
<p>गौडपादभाष्य</p>
<p>धर्मेण गमनमूर्द्ध्वं धर्मं निमित्तं कृत्वोर्द्ध्वमुपनयति<br>
ऊर्द्ध्वमित्यष्टौ स्थानानि गृह्यन्ते । तद्यथा । ब्राह्मं प्राजापत्यं<br>
सौम्यमैन्द्रं गान्धर्वं राक्षसं पैशाचमिति तत् सूक्ष्मं शरीरं<br>
गच्छति पशुमृगपक्षिसरीसृपस्थावरान्तेष्वधर्मो निमित्तम् । किञ्च<br>
ज्ञानेन चापवर्गश्च पञ्चविंशतितत्त्वज्ञानं तेन निमित्तेनापवर्गो<br>
मोक्षः ततः सूक्ष्मं शरीरं निवर्तते परमात्मा उच्यते । विपर्ययादिष्यते<br>
बन्धः अज्ञानं निमित्तं स चैष नैमित्तिकः प्राकृतो वैकारिको<br>
दाक्षिणिकश्च बन्ध इति वक्ष्यति पुरस्तात् यदिदमुक्तम् । &lsquo;प्राकृतेन<br>
च बन्धेन तथा वैकारिकेण च । दक्षिणाभिस्तृतीयेन बद्धो नान्येन<br>
मुच्यते&rsquo; ॥ तथाऽन्यदपि निमित्तम् ।</p>
<p>वैराग्यात्प्रकृतिलयः संसारो भवति राजसाद्रागात् ।<br>
ऐश्वर्यादविघातो विपर्ययात्तद्विपर्यासः  ॥ ४५॥</p>
<p>गौडपादभाष्य</p>
<p>यथा कस्यचिद्वैराग्यमस्ति न तत्त्वज्ञानं तस्मादज्ञानपूर्वाद्वैराग्यात्<br>
प्रकृतिलयो मृतोऽष्टासु प्रकृतिषु प्रधानबुद्ध्यहङ्कारतन्मात्रेषु<br>
लीयते न मोक्षः ततो भूयोऽपि संसरति । तथा योऽयं राजसो<br>
रागः यजामि दक्षिणां ददामि येनामुष्मिंल्लोकेऽत्र यद्दिव्यं मानुषं<br>
सुखमनुभवाम्येतस्माद्राजसाद्रागात् संसारो भवति । तथा ऐश्वर्यादविघातः<br>
एतदैश्वर्यमष्टगुणमणिमादियुक्तं तस्मादैश्वर्यनिमित्तादविघातो<br>
नैमित्तिको भवति ब्राह्मादिषु स्थानेष्वैश्वर्यं न विहन्यते ।<br>
किञ्चान्यद्विपर्ययाद्विपर्यासः तस्याविघातस्तस्य विपर्यासो विघातो<br>
भवत्यनैश्वर्यात् सर्वत्र विहन्यते । किञ्चान्यद्विपर्याद्विपर्यासः<br>
स्याविघातस्य विपर्यासो विघातो भवत्यनैश्वर्यात् सर्वत्र विहन्यते । एष<br>
निमित्तैः सह नैमित्तिकः षोडशविधो व्याख्यातः । स किमात्मक इत्याह ।</p>
<p>एष प्रत्ययसर्गो विपर्ययाशक्तितुष्टिसिद्ध्याख्यः  ।<br>
गुणवैषम्यविमर्दात् तस्य भेदास्तु पञ्चाशत् ॥ ४६॥</p>
<p>गौडपादभाष्य</p>
<p>यथा एष षोडशविधो निमित्तनैमित्तभेदो व्याख्यात एष प्रत्ययसर्ग<br>
उच्यते । प्रत्ययो बुद्धिरित्युक्ताऽध्यवसायो बुद्धिर्धर्मो ज्ञानमित्यादि स<br>
च प्रत्ययसर्गश्चतुर्धा भिद्यते विपर्ययाशक्तितुष्टिसिद्धाख्यभेदात् ।<br>
तत्र संशयोऽज्ञानम् । यथा कस्यचित् स्थाणुदर्शने स्थाणुरयं पुरुषो<br>
वेति संशयः । अशक्तिर्यथा । तमेव स्थाणुं सम्यद्गृष्ट्वा संशयं<br>
छेत्तुं न शक्नोतीत्यशक्तिः । एवं तृतीयस्तुष्ट्याख्यो यथा । तमेव<br>
स्थाणुं ज्ञातुं संशयितुं वा नेच्छति किमनेनास्माकमित्येषा तुष्टिः ।<br>
चतुर्थः सिद्धाख्यो यथा । आनन्दितेन्द्रियः स्थाणुमारूढां वल्लिं पश्यति<br>
शकुनिं वा तस्य सिद्धिर्भवति स्थाणुरयमिति । एवमस्य चतुर्विधस्य<br>
प्रत्ययसर्गस्य गुणवैषम्यविमर्द्दे तस्य भेदास्तु पञ्चाशत् योऽयं<br>
सत्त्वरजस्तमोगुणानां वैषम्यो विमर्द्दः तेन तस्य प्रत्ययसर्गस्य<br>
पञ्चाशद्भेदा भवन्ति तथा क्वापि सत्त्वमुत्कटं रजस्तमसी उदासीने<br>
क्वापि रजः क्वापि तम इति भेदाः कथ्यन्ते ।</p>
<p>पञ्च विपर्ययभेदा भवन्त्यशक्तेश्च करणवैकल्यात् ।<br>
अष्टाविंशतिभेदास्तुष्टिर्नवधाऽष्टधा सिद्धिः  ॥ ४७॥</p>
<p>गौडपादभाष्य</p>
<p>पञ्च विपर्ययभेदास्ते यथा तमो मोहो महामोहस्तामिस्रोऽन्धतामिस्र<br>
इत्येषां भेदानां नानात्वं वक्ष्यतेऽनन्तरमेवेति ।<br>
अशक्तेस्त्वष्टाविंशतिभेदा भवन्ति करणवैकल्यात् तानपि वक्ष्यामस्तथा<br>
च तुष्टिर्नवधा ऊर्द्ध्वस्रोतसि राजसानि ज्ञानानि । तथाष्टविधा सिद्धिः<br>
सात्त्विकानि ज्ञानानि तत्रैवोर्द्ध्वस्रोतसि । एतत् क्रमेणैव वक्ष्यन्ते तत्र<br>
विपर्ययभेदा उच्यन्ते ।</p>
<p>भेदस्तमसोऽष्टविधो मोहस्य च दशविधो महामोहः  ।<br>
तामिस्रोऽष्टादशधा तथा भवत्यन्धतामिस्रः  ॥ ४८॥</p>
<p>गौडपादभाष्य</p>
<p>तमसस्तावदष्टधा भेदः प्रलयोऽज्ञानाद्विभज्यते सोऽष्टासु प्रकृतिषु<br>
लीयते प्रधानबुद्ध्यहङ्कारपञ्चतन्मात्राष्टासु तत्र लीनमात्मानं<br>
मन्यते मुक्तोऽहमिति तमो भेद एषोऽष्टविधस्य मोहस्य भेदोऽष्टविध<br>
एवेत्यर्थः । यत्राष्टगुणमणिमाद्यैश्वर्यं तत्र सङ्गादिन्द्रादयो देवा न<br>
मोक्षं प्राप्नुवन्ति पुनश्च तत् क्षये संसरन्त्येषोऽष्टविधो मोह इति ।<br>
दशविधो महामोहः शब्दस्पर्शरूपरसगन्धा देवानामेते पञ्चविषयाः<br>
सुखलक्षणाः मानुषाणामप्येते एव शब्दादयः पञ्च विषया एवमेतेषु<br>
दशसु महामोह इति । तामिस्रोऽष्टदशधाऽष्टाविधमैश्वर्यं<br>
दृष्टानुश्रविका विषया दश एतेषामष्टादशानां<br>
सम्पदमनुनन्दन्ति विपदं नानुमोदन्त्येषोऽष्टादशविधो<br>
विकल्पस्तामिस्रो । तथा तामिस्रमष्टगुणमैश्वर्यं दृष्टानुश्रविका<br>
दशविषयास्तथान्धतामिस्रोऽप्यष्टादशभेद एव किन्तु विषयसम्पत्तौ<br>
सम्भोगकाले य एव म्रियतेऽष्टगुणैश्वर्याद्वा भ्रश्यते ततस्तस्य<br>
महद्दुःखमुत्पद्यते सोऽन्धतामिस्र इति । एवं विपर्ययभेदास्तमः<br>
प्रभृतयः पञ्च प्रत्येकं भिद्यमाना द्विषष्टिभेदाः संवृत्ता इति ।<br>
अशक्तिभेदाः कथ्यन्ते ।</p>
<p>एकादशेन्द्रियवधाः सह बुद्धिवधैरशक्तिरुद्दिष्टा  ।<br>
सप्तदशवधा बुद्धेर्विपर्ययात्तुष्टिसिद्धीनाम्  ॥ ४९॥</p>
<p>गौडपादभाष्य</p>
<p>भवन्त्यशक्तेश्च करणवैकल्यादष्टाविंशतिभेदा इत्युद्दिष्टं<br>
तत्रैकादशेन्द्रियवधाः बाधिर्यमन्धताप्रसुप्तिरुपह्विकाघ्राणपाको मूकता<br>
कुणित्वं खाञ्ज्यं क्लैब्यमुन्माद इति । सह बुद्धिवधैरशक्तिरुद्दिष्टा ये<br>
बुद्धिवधास्तैः सहाशक्तेरष्टाविंशतिभेदा भवन्ति सप्तदशवधा<br>
बुद्धेः सप्तदशवधास्ते तुष्टिभेदसिद्धिभेदवैपरीत्येन<br>
तुष्टिभेदा नव सिद्धिभेदा अष्टौ ये ते विपरीतैः सह एकादश विधा<br>
एवमष्टाविंशतिविकल्पा अशक्तिरिति विपर्ययात् सिद्धितुष्टीनामेव भेदक्रमो<br>
द्रष्टव्यः । तत्र तुष्टिर्नवधा कथ्यते ।</p>
<p>आध्यात्मिकाश्चतस्रः प्रकृत्युपादानकालभाग्याख्याः  ।<br>
बाह्या विषयोपरमात्पञ्च नव च तुष्टयोऽभिहिताः  ॥ ५०॥</p>
<p>गौडपादभाष्य</p>
<p>आध्यात्मिकाश्चतस्रः तुष्टयोऽध्यात्मनि भवा आध्यात्मिका ताश्च<br>
प्रकृत्युपादानकालभाग्याख्याः । तत्र प्रकृत्याख्या यथा कश्चित्<br>
प्रकृतिं वेत्ति तस्याः सगुणनिर्गुणत्वं च तेन तत्त्वं तत् कार्यं<br>
विज्ञायैव केवलं तुष्टस्तस्य नास्ति मोक्ष एषा प्रकृत्याख्या ।<br>
उपादानाख्या यथा कश्चिदविज्ञायैव तत्त्वान्युपादानग्रहणं करोति<br>
त्रिदण्डकमण्डलुविविदिकाभ्यो मोक्ष इति तस्यापि नास्त्येषा उपादानाख्या ।<br>
तथा कालाख्या कालेन मोक्षो भविष्यतीति किं तत्त्वाभ्यासेनेत्येषा<br>
कालाख्या तुष्टिस्तस्य नास्ति मोक्ष इति । तथा भाग्याख्या<br>
भाग्येनैव मोक्षो भविष्यतीति भाग्याख्या । चतुर्द्धा तुष्टिरिति ।<br>
बाह्याविषयोपरमाच्च पञ्च । बाह्यास्तुष्टयः पञ्च विषयोपरमात्<br>
शब्दस्पर्शरूपरसगन्धेभ्य उपरतोऽर्जनरक्षणक्षयसङ्गहिंसादर्शनात् ।<br>
वृद्धिनिमित्तं पाशुपाल्यवाणिज्यप्रतिग्रहसेवाः कार्या एतदर्जनं<br>
दुःखमर्जितानां रक्षणे दुःखमुपभोगात् क्षीयत इति क्षयदुःखम् । तथा<br>
विषयोपभोगसङ्गे कृते नास्तीन्द्रियाणामुपशम इति सङ्गदोषः । तथा न<br>
अनुपहत्य भूतान्युपभोग इत्येष हिंसादोषः । एवमर्ज्जनादिदोषदर्शनात्<br>
पञ्चविषयोपरमात् पञ्च तुष्टयः । एवमाध्यात्मिकबाह्यभेदान्नव<br>
तुष्टयस्तासां नामानि शास्त्रान्तरे प्रोक्तानि । अम्भः सलिलमोघो वृष्टिः<br>
सुतमो पारं सुनेत्रं नारीकमनुत्तमाम्भसिकमिति । आसां तुष्टीनां<br>
विपरीताशक्तिभेदाद्बुद्धिबधा भवन्ति । तद्यथा अनम्भसोऽसलिलमनोघ<br>
इत्यादिवैपरीत्याद्बुद्धिवधा इति । सिद्धिरुच्यते ।</p>
<p>ऊहः शब्दोऽध्ययनं दुःखविघातास्त्रयं सुहृत्प्राप्तिः  ।<br>
दानं च सिद्धयोऽष्टौ सिद्धेः पूर्वोऽङ्कुशस्त्रिविधः  ॥ ५१॥</p>
<p>ऊहो यथा कश्चिन्नत्यमूहते किमिह सत्यं किं परं किं नैश्रेयसं<br>
किं कृतार्थः स्यामिति चिन्तयतो ज्ञानमुत्पद्यते प्रधानादन्य<br>
एव पुरुष इत्यन्या बुद्धिरन्योऽहङ्कारोऽन्यानि तन्मात्राणीन्द्रियाणि<br>
पञ्चमहाभूतानीत्येवं तत्त्वज्ञानमुत्पद्यते येन मोक्षो<br>
भवति एषा ऊहाख्या प्रथमा सिद्धिः । तथा शब्दज्ञानात्<br>
प्रधानपुरुषबुद्ध्यहङ्कारतन्मात्रेन्द्रियपञ्चमहाभूतविषयं<br>
ज्ञानं भवति ततो मोक्ष इत्येषा शब्दाख्या सिद्धिः ।<br>
अध्ययनाद्वेदादिशास्त्राध्ययनात् पञ्चविंशतितत्त्वज्ञानं<br>
प्राप्य मोक्षं याति इत्येषा तृतीया सिद्धिः ।<br>
दुःखविघातत्रयमाध्यात्मिकाधिभौतिकाधिदैविकदुःखत्रयविघाताय<br>
गुरुं समुपगम्य तत उपदेशान्मोक्षं यात्येषा चतुर्थी सिद्धिः ।<br>
एषैव दुःखत्रयभेदात् त्रिधा कल्पनीया इति षट् सिद्धयः ।<br>
तथा सुहृत्प्राप्तिर्यथा कश्चित् सुहृत् ज्ञानमधिगम्य मोक्षं<br>
गच्छति एषा सप्तमी सिद्धिः । दानं यथा कश्चिद्भगवतां<br>
प्रत्याश्रयौषधित्रिदण्डकुण्डिकादीनां ग्रासाच्छादनादीनां च<br>
दानेनोपकृत्य तेभ्यो ज्ञानमवाप्य मोक्षं यात्येषाष्टमी सिद्धिः ।<br>
आसामष्टानां सिद्धीनां शास्त्रान्तरे सञ्ज्ञाः कृतास्तारं सुतारं<br>
तारतारं प्रमोदं प्रमुदितं प्रमोदमानं रम्यकं सदाप्रमुदितमिति ।<br>
आसां विपर्ययात् बुद्देर्बन्धा ये विपरीतास्त अशक्तौ निक्षिप्ता<br>
यथाऽतारमसुतारमतारतारमित्यादिद्रष्टव्यमशक्तिभेदा<br>
अष्टाविंशतिरुक्तास्ते सह बुद्धिबन्धैरेकादशेन्द्रियबन्धा इति । तत्र<br>
तुष्टिविपर्यया नव सिद्धीनां विपर्यया अष्टौ एवमेते सप्तदश बुद्धिबन्धा<br>
एतैः सहेन्द्रियबन्धा अष्टाविंशतिरशक्तिभेदाः पश्चात् कथिता इति<br>
विपर्ययाशक्तितुष्टिसिद्धीनामेवोद्देशो निर्देशश्च कृत इति । किं चान्यत्<br>
सिद्धेः पूर्वोऽङ्कुशस्त्रिविधः सिद्धेः पूर्वा या विपर्ययाशक्तितुष्टयस्ता<br>
एव सिद्धेरङ्कुशस्तद्भेदादेवं त्रिविधो यथा हस्ती गृहीताङ्कुशेन<br>
वशो भवत्येव विपर्ययाशक्तितुष्टिभिर्गृहीतो लोकोऽज्ञानमाप्नोति<br>
तस्मादेताः परित्यज्य सिद्धिः सेव्या ससिद्धेस्तत्त्वज्ञानमुत्पद्यते<br>
तन्मोक्ष इति । अथ यदुक्तं भावैरधिवासितं लिङ्गं तत्र भावा<br>
धर्मादयोऽष्टावुक्ता बुद्धिपरिणामा विपर्ययाशक्तितुष्टिसिद्धिपरिणताः स<br>
भावाख्यः प्रत्ययसर्गः लिङ्गं च तन्मात्रसर्गश्चतुर्दशभूतपर्यन्त<br>
उक्तस्तत्रैकेनैव सर्गेण पुरुषार्थसिद्धौ किमुभयविधसर्गेणेत्यत आह ।</p>
<p>न विना भावैर्लिङ्गं न विना लिङ्गेन भावनिर्वृत्तिः  ।<br>
लिङ्गाख्यो भावाख्यस्तस्माद्विविधः प्रवर्त्तते सर्गः॥ ५२॥</p>
<p>गौडपादभाष्य</p>
<p>भावैः प्रत्ययसर्गैर्विना लिङ्गं न तन्मात्रसर्गो न<br>
पूर्वपूर्वसंस्कारादृष्टकारितत्वादुत्तरोत्तरदेहलम्भस्य<br>
लिङ्गेन तन्मात्रसर्गेण च विना भावनिर्वृत्तिर्न<br>
स्थूलसूक्ष्मदेहसाध्यत्वाद्धर्मादेरनादित्वाच्च सर्गस्य<br>
बीजाङ्कुरावन्योन्याश्रयौ न दोषाय तत्तज्जातीयापेक्षितत्वेऽपि तत्तद्व्यक्तीनां<br>
परस्परानपेक्षित्वात्तस्माद्भावाख्यो लिङ्गाख्यश्च द्विविधः प्रवर्त्तते<br>
सर्ग इति किं चान्यत् ।</p>
<p>अष्टविकल्पो दैवस्तैर्यग्योनश्च पञ्चधा भवति।<br>
मानुष्यश्चैकविधः समासतो भौतिकः सर्गः  ॥ ५३॥</p>
<p>गौडपादभाष्य</p>
<p>तत्र दैवमष्टप्रकारं ब्राह्मं प्राजापत्यं सौम्यमैन्द्रं गान्धर्वं याक्षं<br>
राक्षसं पैशाचमिति । पशुमृगपक्षिसरीसृपस्थावराणि भूतान्येव<br>
पञ्चविधस्तैरश्च । मानुषयोनिरेकैव इति चतुर्दशभूतानि त्रिष्वपि<br>
लोकेषु गुणत्रयमस्ति तत्र कस्मिन् किमधिकमुच्यते ।</p>
<p>ऊर्ध्वं सत्त्वविशालस्तमोविशालश्च मूलतः सर्गः  ।<br>
मध्ये रजोविशालो ब्रह्मादिस्तम्बपर्यन्तः  ॥ ५४॥</p>
<p>गौडपादभाष्य</p>
<p>ऊर्द्ध्वमित्यष्टसु देवस्थानेषु सत्त्वविशालं सत्त्वविस्तारः सत्त्वोत्कट<br>
ऊर्द्ध्वसत्त्व इति । तत्रापि रजस्तमसी स्तः । तमोविशालो मूलतः पश्वादिषु<br>
स्थावरान्तेषु सर्वःसर्गस्तमसाधिक्येन व्याप्तस्तत्रापि सत्त्वरजसी स्तः ।<br>
मध्ये मानुष्ये रज उत्कटं तत्रापि सत्त्वतमसी विद्येते तस्माद्दुःखप्राया<br>
मनुष्याः । एवं ब्रह्मादिस्तम्बपर्यन्तः ब्रह्मादिस्थावरान्तः इत्यर्थः ।<br>
एवमभौतिकः सर्गो लिङ्गसर्गो भावसर्गो भूतसर्गो दैवमानुषतैर्यग्योनय<br>
इत्येषः प्रधानकृतः षोडशः सर्गः ।</p>
<p>तत्र जरामरणकृतं दुःखं प्राप्नोति चेतनः पुरुषः  ।<br>
लिङ्गस्याविनिवृत्तेस्तस्माद्दुःखं समासेन  ॥ ५५॥</p>
<p>गौडपादभाष्य</p>
<p>तत्रेति तेषु देवमानुषतिर्यग्योनिषु जराकृतं मरणकृतं चैव दुःखं<br>
चेतनः चैतन्यवान् पुरुषः प्राप्नोति न प्रधानं न बुद्धिर्नाहङ्कारो न<br>
तन्मात्राणीन्द्रियाणि महाभूतानि च । कियन्तं कालं पुरुषो दुःखं प्राप्नोतीति<br>
तद्विविनक्ति । लिङ्गस्याविनिवृत्तेर्यत्तन्महदादि लिङ्गशरीरेणाविश्य<br>
तत्र व्यक्तीभवति तद्यावन्निवर्त्तते संसारशरीरमिति सङ्क्षेपेण त्रिषु<br>
स्थानेषु पुरुषो जरामरणकृतं दुःखं प्राप्नोति लिङ्गस्याविनिवृत्तेः<br>
लिङ्गस्य विनिवृत्तिं यावत् । लिङ्गनिवृत्तौ मोक्षो मोक्षप्राप्तौ नास्ति<br>
दुःखमिति । तत्पुनः केन निवर्त्तते यदा पञ्चविंशतितत्त्वज्ञानं स्यात्<br>
सत्त्वपुरुषान्यथाख्यातिलक्षणमिदं प्रधानमियं बुद्धिरयमहङ्कार इमानि<br>
पञ्चतन्मात्राण्येकादशेन्द्रियाणि पञ्च महाभूतानि येभ्योऽन्यः पुरुषो<br>
विसदृश इत्येवं ज्ञानाल्लिङ्गनिवृत्तिस्ततो मोक्ष इति । प्रवृत्तेः किं<br>
निमित्तमारभ्य इत्युच्यते ।</p>
<p>इत्येष प्रकृतिकृतो महदादिविषयभूतपर्यन्तः  ।<br>
प्रतिपुरुषविमोक्षार्थं स्वार्थ इव परार्थ आरम्भः  ॥ ५६॥</p>
<p>गौडपादभाष्य</p>
<p>इत्येष परिसमाप्तौ निर्द्देशे च प्रकृतिविकृतौ प्रकृतिकरणे<br>
प्रकृतिक्रियायां य आरम्भो महदादिविशेषभूतपर्यन्तः<br>
प्रकृतेर्महान् महतोऽहङ्कारस्तस्मात्तन्मात्राण्येकादशेन्द्रियाणि<br>
तन्मात्रेभ्यः पञ्चमहाभूतानीत्येषः प्रतिपुरुषविमोक्षार्थं<br>
पुरुषं प्रति देवमनुष्यतिर्यग्भावं गतानां विमोक्षार्थमारम्भः<br>
कथं स्वार्थ इव परार्थमारम्भः यथा कश्चित् स्वार्थं त्यक्त्वा<br>
मित्रकार्याणि करोति एवं प्रधानम् । पुरुषोऽत्र प्रधानस्य न किञ्चित्<br>
प्रत्युपकारं करोति । स्वार्थ इव न च स्वाथः परार्थ एवार्थः<br>
शब्दादिविषयोपलब्धिर्गुणपुरुषान्तरोपलब्धिश्च त्रिषु लोकेषु<br>
शब्दादिविषयैः पुरुषा योजयितव्या अन्ते च मोक्षेणेति प्रधानस्य<br>
प्रवृत्तिस्तथा चोक्तम् । कुम्भवत् प्रधानं पुरुषार्थं कृत्वा<br>
निवर्त्तत इति । अत्रोच्यतेऽचेतनं प्रधानं चेतनः पुरुष इति मया<br>
त्रिषु लोकेषु शब्दादिभिर्विषयैः पुरुषो योज्योऽन्ते मोक्षः कर्त्तव्य इति<br>
कथं चेतनवत् प्रवृतिः । सत्यं किन्त्वचेतनानामपि प्रवृत्तिर्दृष्टा<br>
निवृत्तिश्च यस्मादित्याह ।</p>
<p>वत्सविवृद्धिनिमित्तं क्षीरस्य यथा प्रवृत्तिरज्ञस्य  ।<br>
पुरुषविमोक्षनिमित्तं तथा प्रवृत्तिः प्रधानस्य  ॥ ५७॥</p>
<p>गौडपादभाष्य</p>
<p>यथा तृणादिकं गवा भक्षितं क्षीरभावेन परिणम्य वत्सविवृद्धिं<br>
करोति पुष्टे च वत्से निवर्त्तत एवं पुरुषविमोक्षनिमित्तं प्रधानम् ।<br>
अज्ञस्य प्रवृत्तिरित । किञ्च ।</p>
<p>औत्सुक्यनिवृत्त्यर्थं यथा क्रियासु प्रवर्तते लोकः।<br>
पुरुषस्य विमोक्षार्थं प्रवर्तते तद्वदव्यक्तम्  ॥ ५८॥</p>
<p>गौडपादभाष्य</p>
<p>यथा लोक इत्यौस्तुक्ये सति तस्य निवृत्त्यर्थं क्रियासु प्रवर्त्तते<br>
गमनागमनक्रियासु कृतकार्यो निवर्त्तते तथा पुरुषस्य विमोक्षार्थं<br>
शब्दादिविषयोपभोगोपलब्धिलक्षणं गुणपुरुषान्तरोपलब्धिलक्षणं<br>
च द्विविधमपि पुरुषार्थं कृत्वा प्रधानं निवर्तते । किं चान्यत् ।</p>
<p>रङ्गस्य दर्शयित्वा निवर्तते नर्तकी यथा नृत्यात् ।<br>
पुरुषस्य तथात्मानं प्रकाश्य निवर्तते प्रकृतिः  ॥ ५९॥</p>
<p>गौडपादभाष्य</p>
<p>यथा नर्त्तकी शृङ्गारादिरसौरितिहासादिभावैश्च<br>
निबद्धगीतवादित्रवृत्तानि रङ्गस्य दर्शयित्वा कृतकार्या<br>
नृत्यान्निवर्त्तते तथा प्रकृतिरपि पुरुषस्यात्मानं प्रकाश्य<br>
बुद्ध्यहङ्कारतन्मात्रेन्दियमहाभूतभेदेन निवर्तते । कथं को वा<br>
स्यान्निवर्त्तको हेतुस्तदाह ।</p>
<p>नानाविधैरुपायैरुपकारिण्यनुपकारिणः पुंसः।<br>
गुणवत्यगुणस्य सतस्तस्यार्थमपार्थकं चरति  ॥ ६०॥</p>
<p>गौडपादभाष्य</p>
<p>नानाविधैरुपायैः प्रकृतिः पुरुषस्योपकारिण्यनुपकारिणः पुंसः कथं<br>
देवमानुषतिर्यग्भावेन सुखदुःखमोहात्मकभावेन शब्दादिविषयभावेन<br>
एवं नानाविधैरुपायैरात्मानं प्रकाश्याहमन्या त्वमन्य इति निवर्त्ततेऽतो<br>
नित्यस्य तस्यार्थमपार्थं कुरुते चरति च यथा कश्चित् परोपकारी<br>
सर्वस्योपकुरुते नात्मनः प्रत्युपकारमीहत एवं प्रकृतिः पुरुषार्थं<br>
कुरुते करोत्यपार्थकम् । पश्चादुक्तमात्मानं प्रकाश्य निवर्त्तते निवृत्त<br>
च किं करोतीत्याह ।</p>
<p>प्रकृतेः सुकुमारतरं न किञ्चिदस्तीति मे मतिर्भवति  ।<br>
या दृष्टास्मीति पुनर्न दर्शनमुपैति पुरुषस्य  ॥ ६१॥</p>
<p>गौडपादभाष्य</p>
<p>लोके प्रकृतेः सुकुमारतरं न किञ्चिदस्तीत्येवं मे मतिर्भवति येन<br>
परार्थ एवं मतिरुत्पन्ना कस्मादहमनेन पुरुषेण दृष्टास्मीत्यस्य<br>
पुंसो पुनर्दर्शनं नोपैति पुरुषस्यादर्शनमुपयातीत्यर्थः । तत्र<br>
सुकुमारतरं वर्णयति । ईश्वरं कारणं ब्रुवते । ᳚अजो जन्तुरनीशोऽयमात्मा<br>
नः सुखदुःखयोरीश्वरप्रेरितो गच्छेत् स्वर्गं नरकमेव वा ॥᳚ अपरे<br>
स्वभावकारणिकां ब्रुवते । केन शुक्लीकृता हंसा मयूराः केन चित्रिताः ।<br>
स्वभावेनैवेति । अत्र साङ्ख्याचार्या आहुः निर्गुणत्वादीश्वरस्य कथं<br>
सगुणतः प्रजा जायेरन् कथं वा पुरुषान्निर्गुणादेव तस्मात् प्रकृतेर्युज्यते<br>
यथा शुक्लेभ्यस्तन्तुभ्यः शुक्ल एव पटो भवति कृष्णेभ्यः कृष्ण<br>
एवेति । एवं त्रिगुणात् प्रधानात् त्रयो लोकास्त्रिगुणाः समुत्पन्ना इति गम्यते ।<br>
निर्गुण ईश्वरः सगुणानां लोकानां तस्मादुत्पत्तिरयुक्तेति । अनेन पुरुषो<br>
व्याख्यातः । तथा केषाञ्चित् कालः कारणमित्युक्तं च । ᳚कालः पञ्चास्ति<br>
भूतानि कालः संहरते जगत् । कालः सुप्तेषु जागर्त्ति कालो हि दुरतिक्रमः<br>
॥᳚ व्यक्तमव्यक्तपुरुषास्त्रयः पदार्थास्तेन कालोऽन्तर्भूतोऽस्ति स व्यक्तः<br>
सर्वकर्तृत्वात् कालस्यापि प्रधानमेव कारणं स्वभावोऽप्यत्रैव लीनः<br>
तस्मात् कालो न कारणम् । नापि स्वभाव इति । तस्मात् प्रकृतिरेव कारणं न<br>
प्रकृतेः कारणान्तरमस्तीति । न पुनर्दर्शनमुपयाति पुरुषस्य । अतः<br>
प्रकृतेः सुकुमारतरं सुभोग्यतरं न किञ्चिदीश्वरादिकारणमस्तीति मे<br>
मतिर्भवति । तथा च श्लोके रूढम् । पुरुषो मुक्तः पुरुषः संसारीति<br>
चोदितेत्याह ।</p>
<p>तस्मान्न बध्यते नापि मुच्यते नापि संसरति कश्चित् ।<br>
संसरति बध्यते मुच्यते च नानाश्रया प्रकृतिः  ॥ ६२॥</p>
<p>गौडपादभाष्य</p>
<p>तस्मात् कारणात् पुरुषो न बध्यते नापि मुच्यते नापि संसरति<br>
यस्मात् कारणात् प्रकृतिरेव नानाश्रया दैवमानुषतिर्यग्योन्याश्रया<br>
बुद्ध्यहङ्कारतन्मात्रेन्द्रियभूतस्वरूपेण बध्यते मुच्यते संसरति चेति ।<br>
अथ मुक्त एव स्वभावात् स सर्वगतश्च कथं संसरत्यप्राप्तप्रापणार्थं<br>
संसरणमिति तेन पुरुषो बध्यते पुरुषो मुच्यते संसरति<br>
व्यपदिश्यते येन संसारित्वं न विद्यते सत्त्वपुरुषान्तज्ञानात् तत्त्वं<br>
पुरुषस्याभिव्यज्यते । तदभिव्यक्तो केवलः शुद्धो मुक्तः स्वरूपप्रतिष्ठः<br>
पुरुष इति । अत्र यदि पुरुषस्य बन्धो नस्ति ततो मोक्षोऽपि नास्ति ।<br>
अत्रोच्यते प्रकृतिरेवात्मानं बध्नाति मोचयति च यत्र सूक्ष्मशरीरं<br>
तन्मात्रकं त्रिविधकरणोपेतं तत् त्रिविधेन बन्धेन बध्यते । उक्तं<br>
च प्राकृतेन च बन्धेन तथा वैकारिकेण च । दाक्षिणेन तृतीयेन<br>
बद्धो नान्येन मुच्यते । तत् सूक्ष्मं शरीरं धर्माधर्मं संयुक्तम् ।<br>
प्रकृतिश्च बध्यते प्रकृतिश्च मुच्यते संसरतीति कथं तदुच्यते ।</p>
<p>रूपैः सप्तभिरेवं बध्नात्यात्मानमात्मना प्रकृतिः  ।<br>
सैव च पुरुषस्यार्थं प्रति विमोचयत्येकरूपेण  ॥ ६३॥</p>
<p>गौडपादभाष्य</p>
<p>रूपैः सप्तभिरेवैतानि सप्त प्रोच्यन्ते धर्मो<br>
वैराग्यमैश्वर्यमधर्मोऽज्ञानमवैराग्यमनैश्वर्य्यमेतानि<br>
प्रकृतेः सप्तरूपाणि तैरात्मानं स्वं बध्नाति प्रकृतिरात्मानं<br>
स्वमेव सैव प्रकृतिः पुरुषस्यार्थः पुरुषार्थः कर्त्तव्य इति<br>
विमोचयत्यात्मानमेकरूपेण ज्ञानेन । कथं तज्ज्ञानमुत्पद्यते ।</p>
<p>एवं तत्त्वाभ्यासान्नास्मि न मे नाहमित्यपरिशेषम्  ।<br>
अविपर्ययाद्विशुद्धं केवलमुत्पद्यते ज्ञानम्॥ ६४॥</p>
<p>गौडपादभाष्य</p>
<p>एवमुक्तेन क्रमेन पञ्चविंशतितत्त्वालोचनाभ्यासादियं<br>
प्रकृतिरयं पुरुष एतानि पञ्चतन्मात्रेन्द्रियमहाभूतानीति पुरुषस्य<br>
ज्ञानमुत्पद्यते नास्ति नाहमेव भवामि न मे मम शरीरं तद्यतोऽहमन्यः<br>
शरीरमन्यन्नाहमित्यपरिशेषमहङ्काररहितमपरिशेषमविपर्ययाद्विशुद्धं<br>
विपर्ययः संशयोऽविपर्ययादसंशयाद्विशुद्धं केवलं तदेव नान्यदस्तीति<br>
मोक्षकारणमुत्पद्यतेऽभिव्यज्यते ज्ञानं पञ्चविंशतितत्त्वज्ञानं<br>
पुरुषस्येति । ज्ञाने पुरुषः किं करोति ।</p>
<p>तेन निवृत्तप्रसवामर्थवशात्सप्तरूपविनिवृत्ताम्।<br>
प्रकृतिं पश्यति पुरुषः प्रेक्षकवदवस्थितः स्वस्थः  ॥ ६५॥</p>
<p>गौडपादभाष्य</p>
<p>तेन विशुद्धेन केवलज्ञानेन पुरुषः प्रकृतिं पश्यति प्रेक्षकवत्<br>
प्रेक्षकेण तुल्यमवस्थितः स्वस्थो यथा रङ्गप्रेक्षकोऽवस्थितो नर्त्तकीं<br>
पश्यतिः स्वस्थः स्वस्मिंस्तिष्ठति स्वस्थः स्वस्थानस्थितः । कथम्भूतां<br>
प्रकृतिं निवृत्तप्रसवां निवृत्तः बुद्ध्यहङ्कारकार्य्यानर्थवशात्<br>
सप्तरूपविनिवृत्तां निवर्त्तितोभयपुरुषप्रयोजनवशाद्यैः सप्तभी<br>
रूपैर्धर्मादिभिरात्मानं बध्नाति तेभ्यः सप्तभ्यो रूपेभ्यो विनिवृत्तिं<br>
प्रकृतिं पश्यति । किं च ।</p>
<p>दृष्टा मयेत्युपेक्षक एको दृष्टाहमित्युपरमत्यन्या ।<br>
सति संयोगेऽपि तयोः प्रयोजनं नास्ति सर्गस्य ॥ ६६॥</p>
<p>गौडपादभाष्य</p>
<p>रङ्गस्थ इति यथा रङ्गस्थ इत्येवमुपेक्षक एकः केवलः शुद्धः<br>
पुरुषस्तेनाहं दृष्टेति कृत्वा उपरता निवृता एका एकैव<br>
प्रकृतिः त्रैलोक्यस्यापि प्रधानकारणभूता न द्वितीया प्रकृतिरस्ति<br>
मूर्त्तिभेदे जातिभेदादेवं प्रकृतिपुरुषयोर्निर्वृत्तावपि व्यापकत्वात्<br>
संयोगोऽस्ति न तु संयोगात् कुतः सर्गो भवति । सति संयोगेऽपि<br>
तयोः प्रकृतिपुरुषयोः सर्वगतत्वात् सत्यपि संयोगे प्रयोजनं<br>
नास्ति सर्गस्य सृष्टेश्चरितार्थत्वात् प्रकृतेर्द्विविधं प्रयोजनं<br>
शब्दविषयोपलब्धिर्गुणपुरुषान्तरोपलब्धिश्च । उभयत्रापि<br>
चरितार्थत्वात् सर्गस्य नास्ति प्रयोजनं यः पुनः सर्ग इति । यथा<br>
दानग्रहणनिमित्त उत्तमर्णाधमर्णयोर्द्रव्यविशुद्धौ सत्यपि संयोगे<br>
न कश्चिदर्थसम्बन्धो भवति । एवं प्रकृतिपुरुषयोरपि नास्ति<br>
प्रयोजनमिति । यदि पुरुषस्योत्पन्ने ज्ञाने मोक्षो भाति ततो मम कस्मान्न<br>
भवतीति । अत उच्यते ।</p>
<p>सम्यग्ज्ञानाधिगमाद्धर्मादीनामकारणप्राप्तौ  ।<br>
तिष्ठति संस्कारवशाच्चक्रभ्रमवद्धृतशरीरः  ॥ ६७॥</p>
<p>गौडपादभाष्य</p>
<p>यद्यपि पञ्चविंशतितत्त्वज्ञानं सम्यक् ज्ञानं भवति<br>
तथाऽपि संस्कारवशाद्धृतशरीरो योगी तिष्ठति कथं<br>
चक्रभ्रमवच्चक्रभ्रमेण तुल्यं यथा कुलालश्चक्रं भ्रमयित्वा घटं<br>
करोति मृत्पिण्डं चक्रमारोप्य पुनः कृत्वा घटं पर्यामुञ्चति चक्रं<br>
भ्रमत्येव संस्कारवशादेवं सम्यग्ज्ञानाधिगमादुत्पन्नसम्यग्ज्ञानस्य<br>
धर्मादीनामकारणप्राप्तौ एतानि सप्त रूपाणि बन्धनभूतानि सम्यग्ज्ञानेन<br>
दग्धानि यथा नाग्निना दग्धानि बीजानि प्ररोहणसमर्थान्येवमेतानि<br>
धर्मादीनि बन्धनानि न समर्थानि । धर्मादीनामकारणप्राप्तौ<br>
संस्कारवशाद्धृतशरीरास्तिष्ठति ज्ञानाद्वर्त्तमानधर्माधर्मक्षयः<br>
कस्मान्न भवति वर्त्तमानत्वादेव क्षणान्तरे क्षयमप्येति ज्ञानं<br>
त्वनागतकर्म दहति वर्त्तमानशरीरेण च यत् करोति तदपीति<br>
विहितानुष्ठानकरणादिति संस्कारक्षयाच्छरीरपाते मोक्षः । स किंविशिष्टो<br>
भवतीत्युच्यते ।</p>
<p>प्राप्ते शरीरभेदे चरितार्थत्वात्प्रधानविनिवृत्तौ  ।<br>
ऐकान्तिकमात्यन्तिकमुभयं कैवल्यमाप्नोति  ॥ ६८॥</p>
<p>गौडपादभाष्य</p>
<p>धर्माधर्मजनितसंस्कारक्षयात् प्राप्ते शरीरभेदे चरितार्थत्वात्<br>
प्रधानस्य निवृत्तौ ऐकान्तिकमवश्यमात्यन्तिकमनन्तर्हितं कैवल्यं<br>
केवलभावान्मोक्ष उभयमैकान्तिकात्यन्तिकमित्येव विशिष्टकैवल्यमाप्नोति ।</p>
<p>पुरुषार्थज्ञानमिदं गुह्यं परमर्षिणा समाख्यातम्।<br>
स्थित्युत्पत्तिप्रलयाश्चिन्त्यन्ते यत्र भूतानाम्  ॥ ६९॥</p>
<p>गौडपादभाष्य</p>
<p>पुरुषार्थो मोक्षस्तदर्थं ज्ञानमिदं गुह्यं रहस्यं परमर्षिणा<br>
श्रीकपिलर्षिणा समाख्यातं सम्यगुक्तं यत्र ज्ञाने भूतानां वैकारिकाणां<br>
स्थित्युत्पत्तिप्रलया अवस्थानाविर्भावतिरोभावाश्चिन्त्यन्ते विचार्यन्ते येषां<br>
विचारात् सम्यक् पञ्चविंशतितत्त्वविवेचनात्मिका सम्पद्यते संवित्तिरिति<br>
साङ्ख्यं कपिलमुनिना प्रोक्तं संसारविमुक्तिकारणं हि।<br>
यत्रैताः सप्ततिरार्या भाष्यं चात्र गौडपादकृतम् ॥</p>
<p>एतत्पवित्र्यमग्र्यं मुनिरासुरयेऽनुकम्पया प्रददौ  ।<br>
आसुरिरपि पञ्चशिखाय तेन च बहुलीकृतं तन्त्रम्  ॥ ७०॥</p>
<p>शिष्यपरम्परयागतमीश्वरकृष्णेन चैतदार्याभिः  ।<br>
सङ्क्षिप्तमार्यमतिना सम्यग्विज्ञाय सिद्धान्तम्  ॥ ७१॥</p>
<p>सप्तत्यां किल योऽर्थास्तेऽर्थाः कृत्स्नस्य षष्टितन्त्रस्य।<br>
आख्यायिकाविरहिताः परवादविवर्जिताश्चेति  ॥ ७२॥</p>

  </div>
</article>


        

        



    <aside class="card border noPrint" id="section-tree-item-AryaH_hinduism_branches_sAnkhyam_kArikA_gauDapAdabhAShyam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH/AryaH/hinduism/branches/sAnkhyam/kArikA/gauDapAdabhAShyam/">साण्ख्यकारिका गौडपादभाष्यसहिता </a>
            <a data-toggle="collapse" href="#section-tree-item-body-AryaH_hinduism_branches_sAnkhyam_kArikA_gauDapAdabhAShyam_md" role="button" aria-expanded="false" aria-controls="section-tree-item-body-AryaH_hinduism_branches_sAnkhyam_kArikA_gauDapAdabhAShyam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AryaH_hinduism_branches_sAnkhyam_kArikA_gauDapAdabhAShyam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: साण्ख्यकारिका गौडपादभाष्यसहिता</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2025 Sep 14 04:57:15 UTC. (<a href="http://google.com/search?q=04%3a57%3a15%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
