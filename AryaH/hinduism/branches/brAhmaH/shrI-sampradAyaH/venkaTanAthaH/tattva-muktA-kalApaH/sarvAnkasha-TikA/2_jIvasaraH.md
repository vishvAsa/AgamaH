+++
title = "२ जीवसरः"

+++
[आत्मनश्शरीरातिरिक्तत्वम् ] 
यो मे हस्तादि वत्यवयवनिवद्भाति भिन्नः स एकः 
प्रत्येकं चेतनत्वे बहुरिह कलहो वीतरागो न जातः । तत्सङ्घातातिरिक्तेऽप्यवयविनि कथं तेष्वसिद्धा मतिः स्यात् 
सङ्घातत्वादिभिर्वा घट इव तदचित् स्यान्ममात्मेत्यगत्या ॥ १ ॥ 
। 
जडद्रव्यनिरूपणानन्तरम् यथाविभागमजडद्रव्यनिरूपणे प्राप्ते, तत्रापि प्रथमस्य प्रत्यगर्थस्य निरूपणे क्रमप्राप्ते, तत्राप्याद्यं जीवतत्त्वं निरूपयितुमुपक्रमते - यो म इत्यादिना । मे मम हस्तादि मम वर्ष्म = शरीरम् इति अवयवनिवहात् = हस्ताद्यवयवसमुदायात् भिन्नः यः भाति = सर्वानुभवगोचरो भवति स एकः अवयवातिरिक्तः अखण्डः अन्य एव, न सङ्घातः = समुदायः, प्रकृते भूतसमुदायः । सङ्घाती = सङ्घातघटक ः प्रत्येकपदार्थः । सङ्घातस्य सङ्घात्यात्मकत्वेन = सङ्घातघटकपदार्थानरिक्तत्वेन एकत्वासंभवात्, 'एकः' इत्यनेन अहमर्थस्य एकतया भानात् सङ्घातात्मकत्वनिरासः । न च सिद्धान्ते अतिरिक्तावयविनः निरासात्, घटादिगतैकत्वस्यामुख्यत्वात्, प्रकृतेऽपि एकत्वममुख्यमेवास्तु, का हानिः ? इति वाच्यम्; नैय्यायिकवत् अवयविनः अभावेऽपि, अवयवसंयोगस्यातिरिक्तस्याङ्गीकारात्, तादृशसंयोगविशिष्टानामवयवानां विशिष्टरूपेणातिरिक्तत्वव्यवहारविषयत्वेन, एकत्वस्य तद्गतत्वेन मुख्यत्वमेव । साङ्ख्यसंमतसत्कार्यवादो वा, वैशेषिकसंमतासत्कार्यवादो वा तथैव न मण्ड्यते, खण्ड्यते वेति पूर्वमेवोक्तम् (जड. 24 ) । अधिकं तत्तदवसरे भविष्यति । शरीरातिरिक्तत्वे युक्तिमाह- प्रत्येकमित्यादिना । अवयवसङ्घातरूपत्वादवयविनः, अवयवानां प्रत्येकं आत्मत्वम्, उत संघातस्येति विकल्पे इह = अस्मिन्वादे प्रत्येकम् = अवयवानामेकैकशः चेतनत्वे=चेतनत्वं यदि स्यात् बहुः = बहुविधः कलहः = परस्परं अभिप्रायभेदस्य नियतत्वात्, सदा परस्परं सङ्घर्षः अनिवार्यः । ननु स्वार्थनिरपेक्षाः संभूय कार्यं कुर्वन्तीति दृश्यते किल; तथा कुतो न भवतीत्यत्र वीतरागः = संपूर्णस्वार्थरहितः न जातः = नाद्यावधि जातः दृश्यते । यदा कदाचित् यस्मिन् कस्मिंश्चित् अभिप्रायभेदः स्यादेव; बुद्धिभेदस्यावर्जनीयत्वात् । प्रत्येकमहमर्थत्वे एकेनानुभूतस्यान्येन प्रतिसन्धानानुपपत्तिरपि दोषो ज्ञेयः । यः पूर्वमनुभूतवान्, तस्यैव खलु कालान्तरे स्मरणम् । तर्ह्यस्तु समुदाय एव चैतन्यम्, प्रतिसन्धानस्य निर्वाहात् इत्यत्र = अवयविनि = अवयव्याख्ये पदार्थे तत्सङ्घातातिरिक्तेऽपि सति = तेषाम् अवयवानां समुदायातिरिक्तत्वे सत्यपि तेषु = प्रत्येकमवयवेषु असिद्धा = असती मतिः कथं तत्र स्यात् ? 
• सर्वथा असत्कार्यवादस्य पूर्वमेव निरस्तत्वात् । सङ्घातः = समुदायः तद्घटकपदार्थापेक्षया वस्तुतोऽत्यन्तं नातिरिक्त इति सूचनाय अपिशब्दः । अवयविनश्शरीरस्य प्रत्येकावयवापेक्षयातिरिक्तत्वेऽपि, प्रत्येकमसतः 
तत्त्वमुक्ताकलापः 
126 
चैतन्यस्य समुदाये वा सत्त्वं विरुद्धमेव, ' न हि शतमप्यन्धाः पन्थानं पश्यन्ति' इति न्यायात् । उपचयापचयादिभिः शरीरस्य प्रतिक्षणं भिन्नत्वात्, बाल्ये विलोकितस्य यौवनादिषु स्मरणानुपपत्तिरपि दूषणं ज्ञेयम् ॥ 
एवं तत्साधकं प्रमाणं निरस्य बाधकमुपन्यस्यति - सङ्घातत्वादिभिरित्यादि । वा = अथवा सङ्घातत्वादिभिर्हेतुभिः तत् = शरीरम् अचित् = चैतन्यशून्यम् घट इव स्यात् । 'शरीरम् न चैतन्यवत्, सङ्घातत्वात्' इत्यनुमानम् । भूतानां जडत्वस्य सर्वसंमतत्वात्, भूतसङ्घातरूपं शरीरमपि जडमेव । ननु 'मे शरीरम्' इति प्रतीत्या अहमर्थस्यात्मनः शरीरस्य च भेदः सिद्ध्यति किलेति चेत्, 'ममात्मा' इत्यपि अहमर्थस्यात्मनश्च भेदो दृश्यते । न चेदमौपचारिकम्; 'मम शरीरम्' इत्यस्यापि तथात्वसंभवात् । न च 'मम शरीरम्' 'ममात्मा' इति द्वयमपि ते औपचारिकम् । मम तु ममात्मा इत्येकमेवौपचारिकमित्यस्ति लाघवमिति वाच्यम्, अतिरिक्तस्यात्मनः अनङ्गीकर्तुर्मम आत्मशब्दस्यापि शरीरपरत्वेन 'मम शरीरम् ' इत्यनेनैकार्थ्यात् ' ममात्मा' इति प्रतीतेरिति चेत् तत्राह - स्यादित्यादि । मम आत्मा इति तु अगत्या=गत्यन्तराभावादौपचारिकमेव । न च द्वयोः साम्यं शंक्यम्; आत्मशब्दस्य शरीरप्रतिसंबन्धिन्येव प्रसिद्ध्या ‘ममात्मा’ इत्यस्यास्वारस्यं ते दुर्निवारम् । 'आत्मा देहे' इत्यादिकोशदर्शनेन आत्मपदस्य मनः पर्यायस्यापि सत्त्वेन 'ममात्मा' इत्यस्य 'मम मनः' इत्याद्यर्थकत्वेन औपचारिकत्ववारणसंभवात् । अतः शरीरातिरिक्त एवात्मा ॥ 
यद्यपि प्रत्यगर्थयोः जीवापेक्षया ईश्वरस्यैव प्राधान्यात् तदेव प्रथमं निरुपणीयम्; परं त्वेवं हि सति जडद्रव्यसरतोऽपि प्रथममीश्वरसरः स्यात् । प्रसिद्ध्यतिशयात् तत्प्राथम्यमिति यदि, तर्हि जीवस्यापि 'अहम्' इत्यापामरं प्रसिद्ध्यतिशयात् बुद्ध्यारोहसौलभ्याभिप्रायेण विभागसमय एव तस्य प्रथमनिर्देशाच तस्यैव प्रथमं चिन्ता युक्ता । किञ्च रत्नदर्शनं प्रति रत्नपेटिकादर्शनवत्, परमात्मदर्शनं प्रति तच्छरीरभूतजीवात्मदर्शनस्यावश्य- कत्वात् प्रथमं जीवनिरूपणम् । अपि च, आचार्यवर्योऽपि स्वग्रन्थस्य तत्त्वमुक्ताकलाप:' इति नाम निर्दिशन्, मुक्तासरे मध्यममणित्वेन ईश्वरं निरूपयितुकामः, तदनुरोधेन द्वितीयसरे जीवं निरूपयति । एतदभिप्रायेणैव तृतीयं मध्यमसरं 'ईश्वरसरः' इत्यनिर्दिशन् 'नायकसरः' इति निर्दिशति । रत्नहारेषु हि मध्यमरत्नस्य ‘नायकरत्नम्' इति प्रसिद्धिः ॥ 
एवं जीवनिरूपणे प्रसक्ते, प्रथमं तस्य देहाद्यतिरिक्तत्वसाधनस्यैवास्तिकानां प्रथमकर्तव्यत्वात्ते- नैवोपक्रमः । आत्मनो हि अहमर्थत्वं सर्वसंमतम् । न तु परमतवदहमर्थानात्मत्ववादिनो वयम् । लोके चापामरपण्डितप्रवरम् ‘अहम्' इति प्रतीतिः शरीरविषयिण्येव सर्वानुभवसिद्धा । पामराणामेवेयं शरीरेऽहं- बुद्धिः, न तु आत्मज्ञानिनामिति तु न मन्तव्यम्; 'इदं तु ते गुह्यतमं प्रवक्ष्याम्यनसूयवे' (गी. 9-1) 'इदं विवस्वते योगं प्रोक्तवानहम्' (गी. 4 - 1 ) इत्यादौ सर्वज्ञश्रेष्ठेन भगवताऽपि 'प्रवक्ष्यामि' इति कथनात् । प्रवचनं हि शब्दप्रयोगः। स च कण्ठताल्वाद्यभिघातजन्यः प्रसिद्धः । स च शरीरव्यापारः । यद्यप्युपदेशोऽपि बहुविधः मानसिकादिभेदेन । तेषु वाचिकोपदेश एव सर्वजनप्रसिद्धः । तत्रास्ति शरीरस्य मुख्यं स्थानम् । 
127 
जीवसर: 
ततश्च ‘प्रवक्ष्यामि' इत्युत्तमपुरुषलभ्योऽहंशब्दः लोकदृष्ट्या शरीरवाच्येव । ज्ञानिदृष्ट्या, शरीरविशिष्टवाची वा । केवलात्मवाची तु सर्वथा न भवति, केवलस्यात्मनः शब्दप्रयोगसामर्थ्याभावात् । न च केवलस्य शरीरस्य जडत्वेन शरीरं वा केवलं कथमुपदिशेदिति शङ्खयम्, चार्वाकमते चैतन्यस्य शरीरधर्मत्वेन, उपदेशादीनां तादृशशरीरकार्यत्वात् । मृतशरीरे चैतन्यस्य व्यभिचारप्रदर्शनमज्ञानमूलमेव, 'मृतशरीर' मित्यत्र मृतस्य शरीरमित्यर्थो वा, मृतं शरीरमित्यर्थो वा? आद्ये चार्वाकमते शरीरातिरिक्तस्यात्मनोऽनङ्गीकारात् ममात्मेतिवद्दोषाप्रसक्तिः । द्वितीये तु शरीरस्य मृतिर्नाम चैतन्यशून्यता । तत्र च कारणम् - यादृशरीत्या भूतानां मेलने चैतन्याभिव्यक्तिः, तद्वैकल्यमेव । अतस्तत्र शरीरत्वव्यवहारः भूतपूर्वगत्याश्रयणेनैव । सिद्धान्तेऽप्येतत्समानम् । चेतनवियोगानन्तरं तत्र शवपदप्रयोग एव युक्तः । अतश्शरीरं नाम चैतन्याभिव्यक्त्याधारभूतमेव । तादृशमेव उपदेशादिकारणम्, न भूतमात्रमिति न दोषः । किं बहुना भगवतैव 'ज्ञानिनः ' ' तत्त्वदर्शिनः' इति प्रशंसापूर्वकम् ' उपदेक्ष्यन्ति' इत्यभिधानात् ज्ञानिनामपि अहंबुद्धिः शरीरविशिष्टविषयिण्येव । अन्यथा उपदेशानुपपत्तिर्जागरूकैव । अतश्च प्राप्ताप्राप्तविवेकन्यायेन शरीरस्यै- वाहमर्थत्वात् शरीरमेव आत्मा, न त्वतिरिक्तः ॥ 
किं बहुना ! 'विज्ञाघन एवैतेभ्यो भूतेभ्यः समुत्थाय तान्येवानु विनश्यति, न प्रेत्य संज्ञाऽस्तीति' (बृ.6-5-13, 4-4-12) इति श्रुत्यैव भूतचैतन्यवादोऽभिहितः । न चैत्पूर्वपक्षरूपम्; अनन्तरं तन्निरासस्य लेशतोऽप्यदर्शनात् । प्रत्युत, मैत्रेय्या तद्वाक्यश्रवणेन 'अत्रैव मा भगवानमूमुहत्, न प्रेत्य संज्ञास्तीति' इति स्वस्या मोहे प्रतिपादिते 'न वा अरेऽहं मोहं ब्रवीमि' इति याज्ञवल्क्येन स्वोक्तस्यैव समर्थनाच्च शरीरंमेवात्मेति चार्वाकवादं प्रथमं निराकरोति ।। 
यद्यपि चार्वाकमतमिति वा चार्वाकदर्शनमिति वा प्रत्येकमेकं दर्शनं नास्त्येव, किन्तु तत् पण्डितैः कल्पितः पोषितश्च कश्चन काल्पनिकशिशुरेव । एतत्तत्त्वञ्चाग्रे ( श्लो. 3) स्पष्टीक्रियते । अथापि पण्डितकुलप्रसिद्ध्यैवाचार्यैरपि चार्वाकमतमनूद्य दूष्यते । 'देहेन्द्रियमनः प्राणधीभ्योऽन्योऽनन्यसाधनः' (आ.सि.) इति किल परमाचार्याः । अतो देहाद्यतिरिक्तत्वमात्मनस्साधनीयम् । तत्र च प्रथमकक्ष्यायां देहस्यैव प्रसक्तेः तस्य प्रथमं निराकरणं युक्तमेव । इन्द्रियाद्यात्मवादश्चाचिरादेव निराक्रियते ।। 
ननु चूर्ण (सुधा ) हरिद्रयोः मेलने, पूर्वमसतः रक्तवर्णस्य दर्शनात् प्रत्येकमसतोऽपि समुदाये उत्पत्तिः दृष्टचरीति चेत्, सत्यम्; परन्तु सर्वथा असतः उत्पत्तौ चूर्णहरिद्रयोर्मेलन एव तथेति कथं नियम: ? सिकताहरिद्रयोर्मेलनेऽपि भवतु तथा, असत्त्वाविशेषात् । अतः प्रकारान्तरेण स्थितं प्रकारान्तरेण परिणमत इति, अभिव्यज्यत इति वा परिणामविशेषस्वभावोऽयम्। न हि मृदो घट इव तन्तुभ्योऽपि घटस्स्यात् । अतः पूर्वं असतः उत्पत्तिः, अभिव्यक्तिर्वा न संभवत्येव । एतादृशः परिणामविशेष एव विवर्त इत्युच्यते इति तत्प्रकरणे विशदीकरिष्यामः ॥ 
ननु कोऽयं सुभगाभिक्षुकन्यायः ? वयमप्येतदेव हि वदामः, प्रत्येकमदृष्टमपि चैतन्यं विलक्षणभूतसङ्घातभाववशादाविर्भवति इत्येव । 'विज्ञानघन एव' इति श्रुतिरप्येतदेवाभिप्रैति । अतश्शरीर- 
C 
तत्त्वमुक्ताकलापः 
128 
मेवात्मेत्यत्र कं दोषं पश्यसि त्वम् ? सत्यं भोः ! परन्तु इदमत्र निरुच्यताम् । 'अहं' प्रतीतेश्शरीरविषयत्वात्किल तथोच्यते भवता । तर्हि 'अहं पश्यामि' 'अहं स्पृशामि इत्यप्यनुभवात् चक्षुरादावपि अहं प्रतीतेस्सत्त्वात् कथं शरीरमेवात्मा ? न च इन्द्रियशरीरयोरैक्यम्, केवलशरीरस्य द्रष्टृत्वाद्यसंभवात् । न चेन्द्रियाणि सर्वाण्यपि भूतपरिणामविशेषाण्येव सन्तु, वैशेषिकवदिति वाच्यम्, तथापि शरीरेन्द्रिये भिन्ने एव । किञ्च केवलभौतिकान्येव तानि पश्येयुरपि । परन्तु तेषाम् ' अहम्' इति प्रत्यग्दर्शनं कथमिति कथ्यताम् । सोऽप्यस्तु परिणामविशेष इति चेत्, 'अहं मन्ये' इत्यत्राहंपदार्थः कः ? न च तदपि भवेदेव भौतिकं किञ्चिदिति चेत्, सर्वेन्द्रियाणां स्तम्भेऽपि गाढान्धकारेऽपि हि चिन्तयति मनः । तत्तु न कस्याप्यैन्द्रियिकम् । अतीन्द्रियं किञ्चिदपि नास्त्येवेति किल तवोद्घोषः । तादृशे स्वयंसिद्धः प्रत्यक्त्वानुभवः कथम् ? अस्त्विदं सर्वमेकत्र । तर्हीदमत्रोच्यताम्, चैतन्यमिति किञ्चिदस्तीत्यत्र किं प्रमाणम् ? न हि चक्षुरादिभिः चैतन्यं कस्यापि गृह्यते । अहमनुभवस्तु गाढान्धकारेऽपि भवति । अतश्चैतन्यसद्भाव एव प्रमाणं प्रदर्शयितुं न शक्यमतीन्द्रिय वस्त्वनङ्गीकुर्वता त्वया । अतश्शरीरेन्द्रियमनस्सु प्रत्यक्त्वानुभव कथं शरीरमात्रात्मवादिना निर्वाह्यः? तस्मात् केवलं शरीरं नाहमर्थः । किन्तु तदतिरिक्तं किञ्चित् । एतद्विस्तरश्च चतुर्थे श्लोके भविष्यति ॥ 
T 
यत्तूक्तम् ज्ञानिनामप्यहंप्रत्ययः शरीरविषय एवेति, अहो ! एवं वदन् त्वमेव स्वीयमज्ञानं प्रकटयसि ! यतो ज्ञानिनमङ्गीकृत्यैवं पृच्छसि । तर्हि 'अहं वदामि' 'अहं गच्छामि' इति व्यवहारस्तेषामपि कथं दृश्यत इति चेत्, सत्यम् । तस्मिन् यद्यपि शरीरं विषयः, परन्तु शरीरमात्रं न विषयः । शरीरशरीरिणोः संबन्धं केवलमाभिमानिकं गृहगृहपत्योरिवेति भावयसि त्वम् । आः ! गृहगृहपत्योः संबन्धो वा किं सामान्यरूप इति मन्यसे त्वम्? तत्रापि ज्ञानिनां दृष्ट्या तु गृहगृहपतिसंबन्धः न केवलं लौकिकः, अपि तु अस्ति धर्मकृतोऽपि सूक्ष्मः कश्चित् संबन्धस्तयोः । ननु भोः ! संबन्धः आभिमानिकः, न कश्चित्तदतिरिक्तो दृश्यते इति चेत्; किं देहेऽप्यात्मबुद्धिः नाभिमानिकी ? आभिमानिक्येव । अथाप्यतिरिक्तोऽप्यस्ति कश्चित्, यत्प्रयुक्ता धर्मभूतज्ञानस्य व्याप्तिश्शरीरे तवापि । अन्यथा हि अनात्मनि देह इव घटेऽपि प्रत्यक्त्वभानं स्यात्, घटे स्वीयत्वाभिमानसत्त्वात् । अयि सूक्ष्ममते ! तर्हि पुत्रात्मवादे किं कारणं पश्यसि ? ब्रह्मबन्धो ! किं न श्रुता श्रुतिः 'आत्मा वै पुत्रनामासि' इति । तत्र वा कथमिति पृच्छामो ब्रह्मर्षिणं त्वाम् । उक्तमेवाभियुक्तैः ‘गौणमिथ्यात्मनोऽसत्त्वे पुत्रदेहादिबाधनात्' इति गौणः पुत्रात्मवाद इति । कथं स गौणः? इति पुनः पृच्छामः । अभिमानमात्रकृतश्चेत्, घटादावपि हि समानमेतत् । पितुः रूपगुणादिकमप्यादत्ते पुरुषः । अत एव किल 'आत्मा वै पुत्रः' इति श्रुतिर्वक्ति । पिता पुत्रः कथं भवेत् ? इति चेत्, अस्ति तत्रापि सूक्ष्मस्संबन्धो देह इवेत्यधिकमप्रसक्तमत्र || 
वस्तुतस्तु पुत्रात्मवादेऽप्यस्ति रहस्यं किञ्चित् । कथमन्यथा द्रोणाचार्यस्य पुत्रमरणेन प्राणवियोगः ? कथं वा व्यासस्य शुकवियोगे 'पुत्र' इत्याक्रन्दनम् ? कथं वा वसिष्ठस्य स्वपुत्राणां दुर्गतिज्ञानेन प्राणत्यागप्रयत्नः। श्रीरामस्य वा सीतावियोगे कथं प्राणधारणाक्षमता ? किमेतेऽज्ञानिनः ? एवमेव केषाञ्चित् स्वपुत्रपत्न्यादि- अष्वप्यभिमानाभावोऽपि लोके दृश्यत एव । किमेतावता ते ज्ञानिनः ? अभिमानोऽपि सर्वस्यापि सर्वत्रापि भवति 
129 
जीवसरः 
किम्? अत एव किल भगवद्भाष्यकारैः ‘आत्मनस्तु कामाय’ इत्यत्रात्मपदं परमात्मपरमुक्तम्। ऋणपुत्रपत्नीवतां कथमेतद्रहस्यज्ञानं भवेत्? ननु तर्हि लुब्धानां धनहानौ प्राणहानेर्दर्शनात् अर्थानामप्यात्मत्वं स्यादिति चेत्- किं न दृष्टमार्षवचनम् ' अर्था बहिश्चराः प्राणाः' (म.भा.) इति । अर्थहान्या प्राणहानिर्वा किं न दृष्टचरी ? अत एव 'पुत्रदेह' इति स्थाने 'पुत्रगेह' इत्यपि पठनीयमेव । लोकदृष्ट्या केषाञ्चित्तदविनाभूततापि भवेत् लेशतः । एवञ्च आत्मनस्तावद्दूरव्याप्त्या तत्तदविनाभावादेषां आपाततो बाह्यानामप्यात्मत्वम् ॥ 
ननु बाह्यानां गृहारामादीनां कथमात्मत्वमिति चेत्; देहो वा किमान्तरः ? कथं तर्हि तस्मिन्नात्मत्वभ्रमः ? बाह्ये देहे यद्यात्मत्वभ्रमः, तर्हि गेहे वा कुतो न भवेत् ? देहे चैतन्यव्याप्तिरस्तीति चेत्, किं तत् धर्मिचैतन्यम्? उत धर्मचैतन्यम् ? धर्मिचैतन्यं देहाद्बहिः कथं प्रसरेत् ? अतो धर्मचैतन्यमेवेति चेत्, तस्य पराक्त्वेन, प्रत्यक्त्वाभावात् ‘अहम्' इति प्रत्यक्त्वभानं वा कथम् ? अयि भोः ! पण्डितंमन्य ! न तावत्सुलभं त्विदम्, यथा जानन्ति सर्वेऽपि । चिन्त्यतामवधानतः ॥ 
1 
परन्तु - पराग्वस्तुष्वपि यः प्रत्यक्त्वभ्रममापादयति, स मूलभूतः प्रत्यगर्थ एवात्माऽन्येषामपि प्रत्यक्त्वं स्वसंबन्धादेवारोपयन् विडम्बयन्निव, क्रीडतीव, 'श्रोत्रस्य श्रोत्रं मनसो मनो यत्' इत्यद्भुतं वर्ण्यमान- स्सर्वानेवाश्चर्ये मज्जयतीति तं को अद्धा वेद ? को वा प्रावोचत् ? इत्यलमतिचर्चयानयातिगहनया ।। 
एवमेव शरीरात्मनोः संबन्धोऽप्यतिगहनः, न केवलं संयोगः, किन्तु अपृथक्सिद्धिः । अतः पूर्णज्ञानिनामपि व्यवहारदशायां त्रिविधव्यवहारः अवर्जनीयः - शरीरप्रधानः, आत्मप्रधानः, समप्रधानश्चेति । न हि केवलं शरीरं शिष्यायोपदेष्टुं प्रभवेत्, नापि केवलमात्मा । अपि तु तत्तद्विषयानुगुणं तत्तत्कक्ष्यायां स्थित्वा ते व्यवहरन्ति । 'भूतात्मा चेन्द्रियात्मा च बुद्ध्यात्मा च तथा भवान् । जीवात्मा परमात्मा च त्वमेवं पञ्चधा स्थितः।।' इति व्यासवचनमवधेयम् । 'भूतात्मा परमात्मा' इति च सहस्रनामस्वपि पठ्यते । एतत्तत्त्वमप्यग्रे ( श्लो. 3) व्यक्तीभविष्यति । अतः 'उत्तमाधिकारिणां वल्मीकसर्परज्जुसर्पयोर्भेदो नास्ति ' इत्यादिवचनमपि ‘समलोष्टाश्मकाञ्चनः' इतिवत् तत्तत्पुरुषोपरि संभाव्यमानपरिणामदृष्ट्या, न व्यवहार- दृष्ट्या । लोष्टस्य लाभे नाशे वा, काञ्चनस्य तथात्वे वाविकृतचित्ता ज्ञानिनः । यथाश्रुतार्थे हि ते उन्मत्ता एव भवेयुः । यद्यप्यस्ति ज्ञानोन्मादस्तेषामपि । अत एव परिणामदृष्ट्या इत्युक्तम् । अधिकं त्वन्यत्र ॥ 
यत्तु शरीरमेवात्मेति, तर्हि मृतशरीरेऽपि तथा व्यवहारापत्तिः । चैतन्यविशिष्टमेवात्मेति मृतशरीरस्य न तथात्वमिति चेत्; भूतचतुष्टयातिरिक्ततत्त्वमनङ्गीकुर्वतः अतीन्द्रियचैतन्यसत्त्वे किं प्रमाणम् ? स्वानुभव एवेति चेत्, किंकरणकोऽयमनुभव इति वक्तव्यम् । न करणाधीनं तत् किन्तु सहजमिति चेत्, स्वप्रकाशवस्त्वङ्गीकृतवते नमस्तुभ्यम् । किञ्च परशरीरे चैतन्यं तर्हि केन सिद्ध्यति ? यद्यनुमानेन, तर्ह्यपसिद्धान्तः, प्रत्यक्षमेकमेव प्रमाणमित्यङ्गीकारात् । किञ्च स्वानुभव इत्यत्रापि वक्तव्यम्, अतीतानागतादीनां कथमनुभवः ? अनुभवस्य वर्तमानमात्रविषयकत्वात् । अविचारितरमणीयमेव सर्वं स्वभावात् भवतीति चेत्; तर्हि तद्वदेव पूर्वापरजन्मनामपि स्वभावादेव संभवः कथं वारयितुं शक्यः । अस्माकं तथा न दृश्यत 
तत्त्वमुक्ताकलापः 
130 
इति चेत्, उक्तं किल दर्शनं वर्तमानमात्रविषयकमिति । अत एव वदामः चार्वाकदर्शनमिति दर्शनमेकं वस्तुतो नास्त्येव । पण्डितैः परस्परविरुद्धतया कल्पितमिदं दर्शनमसमग्रम्, क्रमेण संवर्धितमिति । अधिकमनन्तरश्लोके द्रष्टव्यम् ॥ 
- 
वस्तुतस्तु – आत्मनः शरीरानतिरेके तस्यानित्यत्वेन नाशदर्शनात् कृतहानाकृताभ्यागमप्रसङ्गस्य दुर्निवारत्वेन सुखदुःखादिव्यवस्थाया असंभवात् सकललोकवैयाकुली अनिवार्या । शरीरातिरिक्तत्वे तु पूर्वोत्तरजन्मनां सिद्ध्या, पूर्वकर्मानुरोधेन सुखदुःखव्यवस्थया सर्वं सुपरिहरम् । ननु पूर्वापरजन्मनोस्सद्भावे प्रमाणाभावात्कथमिदम् । न च तावता सुखदुःखव्यवरथा कथमिति शंक्यम् ; कण्टकतैक्ष्ण्यादिवत् स्वभाव- व्यवस्थाया आवश्यकत्वे तयैवोपपत्तेरितिचेत्, अयं विचारो भविष्यत्यग्रे (श्लो. 25) विस्तरेण ॥ 
किञ्च, शरीरस्यैवात्मत्वे आत्मन एवाहमर्थतया, किं कृत्स्नस्य देहस्यात्मत्वम्, उत तदेकदेशस्य ? एकदेशस्यात्मत्वे विनिगमनाविरहः, हस्तपादादावप्यहंप्रत्यप्रसङ्गः । हस्तपादादेः व्याधिग्रस्तत्वे 'अहं व्याधितः ' 'अहं 
पङ्गुः' 
:' इत्यादिव्यवहारादिष्टापत्तिरिति न वक्तुं शक्यम्; 'अहं काण : ' 'अहं बधिर : ' इत्यादिव्यवहारादिन्द्रियाणामप्यात्मत्वप्रसङ्गेन विनिगमनाविरहः । न च कृत्स्नस्य देहस्यात्मत्वमित्याद्यपक्ष एवास्त्विति वाच्यम्; आबालपण्डितं हृदयप्रदेशावच्छेदेनैव 'अहम्' प्रतीतेरनुभवात् । अत एव 'हृदि ह्येष आत्मा' इति श्रुतिः। न च हृदयस्यैवास्त्वहमर्थत्वमिति वाच्यम्, हृदयस्य जडत्वात् हृदयस्यावच्छेदक- तयैवाहंप्रतीतेरनुभवात् । अत एव 'हृदि' इति सप्तम्युपपत्तिः । अन्यथा हि ' हृदेष आत्मा' इत्येव स्यात् । किं बहुना ! शरीरस्यैवात्मत्वे तस्य प्रतिक्षणमुपचयापचभ्यां भेतात् बाल्ये विलोकितस्य वार्धक्ये स्मरणानुपपत्तिः । अतश्शरीरातिरिक्त एवात्मा । अधिकम क्रमशो भविष्यति ॥ १ ॥ 
ननु 'स्थूलोऽहं जानामि ' ' कृशोऽहं सुखी' इत्यादिप्रतीत्या देहधर्मैः स्थूलत्वकृशत्वादिभिस्सह भवदभिमतसुखाद्यात्मधर्माणां सामानधिकरण्यानुभवव्यवहारयोः बहुलं दर्शनात् अहमर्थत्वेनाभिमतः आत्मा शरीरमेव, स्थौल्यादीनां भवदात्मन्यसंभवात् । लोकव्यवस्था तु कण्टकतैक्षण्यादिवत्, पश्वादिवद्वा स्वभावादेवोप- पद्यते । न हि कण्टकानां तैक्ष्ण्यं केनचित् बुद्धिपूर्वकं कृतम् । न वा पश्वादीनां पूर्वकर्मापेक्षा । अत एव अन्धकारे निमीलितचक्षुषो वा स्वशरीरस्थितिचलनादिकं स्वसंवेद्यं संगच्छते । यदि शरीरमहमर्थो न स्यात्, कथमिदं स्वसंवेद्यत्वं सर्वानुभवसिद्धं संगच्छेत । न चेदमानुमानिकम्; हेत्वादेरदर्शनात्, अपरोक्षतयैवानु- भवाच्च । एवमपरोक्षतयैवानुभवे सति शरीरातिरिक्तस्य प्रत्येकमदर्शनाच्च शरीरमेवाहमर्थ आत्मा । एतेन ‘सङ्घातत्वादिभिर्वा’ इत्याद्यपि निरस्तम् । अबाधितापरोक्षानुभवस्यातिप्रबलत्वेन तेन अनुमानस्य बाधात् । किञ्च ‘विज्ञानघन एवैतेभ्यो भूतेभ्यस्समुत्थाय तान्येवानु विनश्यति, न प्रेत्य संज्ञास्ति' (बृ.4-4-12) स्पष्टं शरीरचैतन्यवादं श्रुतिरेव वर्णयति । न चेदं पूर्वपक्षरूपम् एतद्वचनं श्रुत्वा 'अत्रैव मा भगवानमूमुहन्न प्रेत्य संज्ञास्तीति' इति पृष्टवत्यै मैत्रेय्यै 'न वा अरे अहं मोहं ब्रवीमि इति हि प्रत्याह याज्ञवल्क्यः । अतो भूतचैतन्यवादः श्रुतिसंमतः । अपि च शरीरातिरिक्तस्यात्मनस्सद्भावे प्रमाणं किम् ? न तावत् 'अहम्' इत्यनुभवः, शरीरवत एव तथानुभवात् । न च ' मम शरीरम्' इति व्यवहारात्तत्सिद्धि:, 'मामात्मा' 
72. 
131 
आत्मनश्शरीरातिरेके प्रमाणम् ] 
स्याद्वाऽसौ चर्मदृष्टेरयमहमिति धीर्देह एवात्मजुष्टे 
निष्टप्ते लोहपिण्डे हुतवहमतिवद्भेदकाख्यातिमूला । श्रुत्यर्थापत्तिभिश्च श्रुतिभिरपि च नस्सर्वदोषोज्झिताभिः 
देही देहान्तराप्तिक्षम इह विदितः संविदानन्दरूपः ॥ २ ॥ 
जीवसरः 
इतिवदुपपत्तेः । 'ममात्मा' इति प्रतीतेस्त्वयैवौपचारिकत्वाङ्गीकारादिति शङ्कायामाह – स्याद्वासावित्या- दिना । निष्टप्ते = सम्यक् तप्ते लोहपिण्डे= अयःपिण्डे हुतवहमतिवत् = वह्निबुद्धिवत् भेदकाख्यातिमूला= भेदकाकाराज्ञानमूला ‘अयमहम्' इत्यसौ धीः = अनुभवः चर्मदृष्टेः स्थूलबुद्धेः आत्मजुष्टे देह एव आत्मसहितदेहविषयिण्येव स्याद्वा = भवेद्वा । वा इति प्रौढिवादः । तेन 'न मांसचक्षुरभिवीक्षते तम्' इतिवत् ज्ञानिनो ये न भवन्ति, तेषां चर्मचक्षुषां स्वात्मसंदर्शनं कथं वा संभवीति सूचितम् । 'देह एव' इत्यत्र एवकारोऽयोगव्यवच्छेदे, न त्वन्ययोगव्यवच्छेदे, इन्द्रियप्रभृतिष्वपि 'अहं पश्यामि' इत्यादावहमिति प्रतीतेर्जायमानत्वात् ॥ 
वस्तुतस्तु वैदिकानां वेदेनैव तत्सिद्धिरित्याह- श्रुत्यर्थापत्तिभिश्चेत्यादि । श्रुत्यर्थापत्तिभिश्च = श्रुत्यैव सिद्धा अर्थापत्तयः, ताभिश्च 'अग्निहोत्रं जुहुयात्स्वर्गकामः' इत्यादिभिः पारलौकिकफलविधायकैः वाक्यैश्च । शरीरातिरिक्तात्मनोऽभावे एतादृशविधयः अर्थशून्यास्स्युः । इयमेव श्रुतार्थापत्तिरित्युच्यते । अपि च श्रुतिभिः इति दृष्टार्थापत्तिः । ननु 'पीनो देवदत्तः' इत्यादौ पीनत्वादिः दृष्टोऽर्थः । तदनुपपत्त्या रात्रिभोजनकल्पनं दृष्टार्थापत्तिरिति प्रसिद्धम् । भवता तु 'श्रुतिः' दृष्टार्थापत्तिरुच्यते, कथमिदम्? श्रुतिः खलु शब्दः । सत्यम्! लौकिकानां सा दृष्टार्थापत्तिः । वैदिकानां तु श्रुतिरेव दिव्यं चक्षुः । दृश्यते किल वैदिकानां निर्देश: - 'श्रुतिस्मृतिभ्याम्' इति वक्तव्ये 'दृष्टस्मृतिभ्याम् ' ( ब्र. सू. 3-1-8 ) इति । प्रत्यक्षा श्रुतिः, श्रुतार्थानामनुपपत्तिश्च विवक्षिता । सर्वदोषोज्झिताभिः = पौरुषेयत्वप्रयुक्ताप्रामाण्यशङ्काहेतुदूराभिः श्रुति- भिश्चेति श्रुतिविशेषणं तस्या वैशिष्ट्यप्रदर्शनार्थम् । नः = वैदिकानामस्माकम् इह = एतद्विषये देही = देहस्वामी, अत एव देहातिरिक्तः देहान्तराप्तिक्षमः = देहान्तरप्राप्त्यर्हः = जन्मान्तरप्राप्त्यर्हः अत एव शरीरातिरिक्तः, स्वरूपतस्तु संविदानन्दरूपः = ज्ञानानन्दमयः विदितः = निश्चितः । 'च' कारेण स्मृतिरपि विवक्षिता 'देही नित्यमवध्योऽयं देहे' ( गी. 2-30) इत्यादिरूपा । श्रुतिश्च 'ज्ञाज्ञौ द्वावजौ' (श्वे. 1-9 ) इति 'अस्य प्रकरणग्रन्थत्वेन स्वीयानुद्दिश्यैव एतद्ग्रन्थकरणात्, देहातिरिक्तात्मसद्भावे श्रुतिरेव प्रमाणतयोपन्यस्यते । नास्तिकैस्साकं विवादे तु, तैः वेदप्रामाण्यानङ्गीकारात्, नैवं वक्तुं शक्यम्; अनुमानमेव प्रमाणं प्रदर्शनीयम् । अत एव 'सुखदुःखज्ञानान्यात्मनो लिङ्गम् ' ( न्या. सू. 1-1-2 ) ' प्रवृत्त्याद्यनुमेयोऽयं रथगत्येव सारथिः (मुक्ता. प्रत्यक्ष) इत्याद्युच्यते । एकस्मिन्नेव विषये प्रमाणद्वयप्रवृत्तौ न कश्चन विरोध इति ज्ञेयम् । समनन्तर- श्लोकेऽपीदं स्पष्टम् ॥ 
Def 
तत्त्वमुक्ताकलापः 
132 
ननु भोः ! इदं प्रथमं विविच्यताम् । 'अयमहम्' इति धीः किं देहे आत्मभ्रमः, उत आत्मनि देहभ्रमः ? भ्रमस्थले सर्वत्र हि त्रयमावश्यकम् - अधिष्ठानम्, अध्यस्तम्, साधारणाकारश्चेति । यथा रज्जु- रधिष्ठानम्, तत्राध्यस्तस्सर्पः, अध्यासहेतुश्च उभयोस्साधारणाकारो दैर्घ्यादिः । 'अयं सर्पः' इति भ्रमे इदं त्रयमावश्यकम् । तथा प्रकृते 'अयम्' इति शरीरम्, 'अहम्' इत्यात्मा । उभयोस्साधारणाकारः प्रत्यक्त्वमेव वक्तव्यम् । जडस्य शरीरस्य प्रत्यक्त्वं कथं वा भवेत् ? 
ननु चात्राचार्यैः ‘निष्टप्ते लोहपिण्डे' इत्यादिनात्यन्ततप्ताय एव दृष्टान्ततयाभ्यधायि । सम्यक् तप्तं रक्तवर्णं अयः ‘अयं वह्निः' इत्येव वदन्ति जनाः । तद्वत् शरीरं सर्वमाविश्य जीवो वर्तते यतः, तत एव 'अयमहम्' इति व्यवहरन्ति जनाः । अतोऽत्रोभयसाधारणाकारो नापेक्ष्यते । न हि अयसोऽग्नेश्च साधारणाकारो वर्तते । आरोपस्थले सर्वत्राप्येवमेव । 'लोहितः स्फटिकः' इत्यादौ स्पष्टमिदम् । न हि स्फटिकजपाकुसुमयोः साधारणधर्मः कश्चिदस्ति । अयसि वह्निव्यवहारो हि द्विविधः - अयसो वह्नेश्च भेदं जानतां प्रौढमतीनाम् व्यवहार एकः, भेदमजानतामभेदं पश्यतामप्रौढमतीनामपरः । आद्यस्त्वारोपः, अत एवौपचारिकः । द्वितीयस्तु आरोपाज्ञानाद्भ्रमः । आचार्यैस्तु 'भेदकाख्यातिमूला' इति विशेषणात् द्वितीय एवात्र दृष्टान्तत्वेनाभिमत इति भाति । न चौपाधिकत्वाज्ञानमेव विवक्षितम्, न तु भ्रम इति वाच्यम्; अयि भोः साधो! अज्ञातौपाधिकत्वभ्रमत्वयोः को विशेषः ? विविच्यताम् । शुक्तिरजतभ्रमोऽपि सादृश्यौपाधिक एव । भास्वरशुक्कुरूपमेव किलात्रोपाधिः । एवञ्च 'लोहपिण्डे हुतवहमतिवत्' इति भ्रमोऽपि एवमेव वक्तव्यः। बालास्तु आरोपमपि न जानन्ति; उपाधिमपि न जानन्ति । किन्तु अनुभवमात्रं तेषाम् । अत एव खलु 'इन्द्रियैरुपलब्धं यत् तत् तत्त्वेन तु गृह्यते । जातास्तत्त्वविदो बालाः तत्त्वज्ञानेन किं फलम्' इत्युपहसन्ति बौद्धाः । अतश्च प्रकृते ' अयो दहति' इतिवत् देहात्मभ्रमश्चेत्, कारणमुपपाद्यताम् । अयसः अग्न्यावेशः प्रत्यक्षसिद्धः । प्रकृते देहे जीवव्याप्तिः कथम्, तस्याणुत्वात् । न च तद्धर्मस्य ज्ञानस्य व्याप्तिरस्तीति वाच्यम् । धर्मभूतज्ञानस्य प्रत्यक्त्वाभावात् । 'स्थूलोऽहं जानामि' इत्यस्य प्रत्यक्त्वानुभव- रूपत्वात् । अतः कथं देहात्मभ्रमः ? | 
अथवा पश्यामो गहनानिमाननुभवान् अग्रेऽख्यातिप्रकरणे (बुद्धि. 14 ) । प्रकृते. 'अयमहम्' इति धीः अयसि वह्निव्याप्तिवत्, देहे चैतन्यव्याप्त्या जायत इति स्पष्टमुक्तम् । सर्वपिक्षयान्तर्वर्तमानं प्रत्यगात्मतत्त्वम् बुद्धिमनइन्द्रियप्राणशरीरपर्यन्तं संक्रान्तं सत्, तत्र सर्वत्राहंप्रत्ययं जनयति । एवञ्च यस्य संक्रमणेनेतरदपि प्रत्यगिव भाति, तस्यैव प्रत्यक्त्वं सहजम्, इतरत्र तु तदौपाधिकम् । अतः प्रत्यक्चैतन्यं शरीरमभिव्याप्य, प्रसृत्य शरीराकारमापन्नमहंप्रत्यहेतुः प्रौढमतीनाम् ' अयो दहति' इतिवत् । अत एव निमीलितचक्षुषोऽपि शरीरं स्वयं भासते । न हि तत्र स्थूलं शरीरं भातुमलम्, तस्य जडत्वेन बाह्यत्वात् । नापि मानसं भानम्, बाह्ये विषये मानसोऽस्वातन्त्र्यात् । अतः प्रत्यगात्मचैतन्यमेव सर्वत्राहंप्रत्ययहेतुः ।। 
ननु धर्मभूतज्ञानस्यैव शरीरव्याप्तेः प्रतिपादनात् तस्य प्रत्यक्त्वाभावात्, तदवच्छिन्ने शरीरे कथं प्रत्यक्त्वभानमिति चेत्, अग्रे चतुर्थश्लोकेऽस्यार्थस्याचार्यैरवोपक्षेपादधिकं तत्र विचारयामः । प्रकृते, निमीलितचक्षुषः 
F 
133 
जीवसरः 
शरीराकारेण परिणतस्य चैतन्यस्य स्वप्रकाशत्वात्, प्रत्यक्त्वाच्च तदवच्छिन्ने शरीरेऽपि अयसि वह्निवत् प्रत्यक्त्वभानमावश्यकम् । अथवा प्राणस्य सर्वशरीरव्याप्तिर्वर्तत एव । प्राणस्य जीवव्यवहारोपाधिष्वत्यन्तं प्राधान्यम् ‘प्राण एव प्रज्ञात्मा' (कौ. 3-9 ) इत्यादिना सर्वसंप्रतिपन्नम् । स च सर्वं शरीरं व्याप्यैव वर्तते । एवञ्चाहमर्थोऽपि प्राणं व्याप्य, तद्द्द्वारा शरीरं व्याप्य वर्तत इति शरीरेऽहंप्रत्ययः प्राणोपाधिकोऽपि भवितुमर्हति । अथवा किमर्थं दैन्यम्! पञ्चभूतान्यपि आत्मन उपाधय एवेति, तदात्मके देहेप्यहमर्थव्याप्तिर्वर्तत एव । अत एव ‘किण्वादिभ्यो मदशक्तिवत्' इत्यपि नात्यन्तमप्रामाणिकम् । तावत्येव विश्रान्तिर्नेत्येतावदेवात्र ज्ञेयम् । एतेन ‘विज्ञानघन एव' इत्याद्यपि व्याख्यातम् । अत्रेदमपि पठ्यताम् ' पुरुषे त्वेवाविस्तरामात्मा । स हि प्रज्ञानेन संपन्नतमः । विज्ञातं वदति, विज्ञातं पश्यति, वेद श्वस्तनम् वेद लोकालोकौ, मर्त्येनामृतमीक्षत इत्येवं संपन्नः । अथेतरेषां पशूनामशनायापिपासे एवाभिविज्ञानम्' (ऐ. आ. 2-3-2 ) इति । 'भूतात्मा चेन्द्रियात्मा च बुद्ध्यात्मा च तथा भवान् । जीवात्मा परमात्मा च त्वमेवं पञ्चधा स्थितः ॥ ' ( महाभा. ) इति च ॥ 
- 
वस्तुतस्तु – वह्निरेव दहति, न त्वयः इति विवेकवतामपि वह्नेराधारमन्तरा स्थातुमशक्यत्वेन ' अयो दहति' इति विशिष्टव्यवहारः सहजतया दृश्यत एव । स्वायत्तशब्दप्रपञ्चानामपि अर्थविशेषविवक्षया औपचारिकाः ‘गङ्गायां घोषः ' ' गौर्वाहिकः' इत्यादिव्यवहारा: बहुलं भवन्त्येवेति प्रदर्शितमेव । सर्वज्ञः सर्ववित् श्रीकृष्णोऽपि हि ‘अहं वक्ष्यामि' इत्येव वदति, न तु 'मम मुखं वक्ष्यति' इति । 'बाधितानुवृत्त्या' दिकं दृष्टान्तमात्रम् । तत्राग्रहप्रदर्शनादिकं भावापरिचयमूलकमित्यग्रे (श्लो. 74) विचार्यते । 'अहं वक्ष्यामि' इति न श्रीकृष्णस्य वचनम्, किन्तु व्यासस्येति चेत्, अहो ! कियानाग्रहस्तव । अस्तु ! सर्वज्ञः नारायणकलावतारः श्रीव्यासः श्रीकृष्णं मानुषीं तनुमाश्रितं शरीरातिरिक्तं जानाति, न वा? यदि न जानाति, रक्षितं भारतीयानां सर्वस्वं सर्वमज्ञानिकुलशेखरेण त्वया ! यदि जानाति, तर्हि 'भगवानुवाच' इति कथं वदेत् ? 'भगवन्मुखमुवाच' इति खलु वक्तव्यम् । वचनानुकूलप्रयत्नस्यात्मनिष्ठत्वात् स्यात्काममिति चेत्, तर्हि तदौपचारिकमेव । किञ्च 'अहं गच्छामि' इति ज्ञानिनाम् व्यवहारः कथं स्यात्; 'मम पादौ गच्छतः' इत्येव स्यात् । न च तदेव मुख्यं प्रामाणिकम्, इतरत्तु औपचारिकमेवेति वाच्यम्; 'स्वायत्ते शब्दप्रयोगे' इत्यादिकं कुत्र गतम् ? अस्त्येव सर्वं व्यवहारावस्थायामिति चेत्, पारमार्थिक्यामवस्थायां कस्यापि व्यवहारस्याभावात्, सर्वमपि व्यावहारिकमेवेति अवस्थाभेदकल्पनादिकं स्वपरवञ्चनमात्रम् । को मतिमान् 'नाहं गच्छामि, मम पादौ गच्छतः' इति व्यवहरेत्। अतः ज्ञानिनामपि अस्ति त्रिविधो व्यवहारः 'ज्ञानानन्दमयोऽहम् ' 'अहं ब्रह्मास्मि' इत्यादिः केवलात्मविषयकः एकः । 'मम शरीरम्' इति भेदविषयकः अपरः । ' अहं वदामि' ' अहं गच्छामि' इति शरीर- विशिष्टात्मविषयकस्तृतीयः । अतः ज्ञानिनामपि 'अहम्' इतिधीः शरीरविशिष्टविषयिणी वर्तत एवेति सूचनार्थमेव ' वा' इति प्रौढिवादसूचनम् । ' अयो दहति' इत्यादावपि, अयस्संयुक्तवह्नेरेव दाहकत्वं जानन्तोऽपि, तप्तमयः यदा रक्तवर्णं भवति, तदा तत्र तं वह्निमेव जानन्ति । अङ्गारादावपि वह्निबुद्धिरेवमेव। न हि निराश्रयो वह्निः कुत्रचिदनुभवसिद्धः । अतस्तत्रायस आकारमापन्नं वह्निमेव, 'अयो दहति' इति वदन्ति । यदा वर्णं न भवति, तदा तत्राग्नेरग्रहणात् ' अयो दहति' इति व्यवहार औपाधिक इत्युच्यते ।134 
तत्त्वमुक्ताकलापः 
73. 
बाह्याक्षेभ्योऽन्य आत्मा तदखिलविषयप्रत्यभिज्ञातुरैक्यात् 
[आत्मन इन्द्रियाद्यतिरेकः ] 
कर्तुः स्मृत्यादिकार्ये करणमिति मनो मानसिद्धं ततोऽन्यत् । 
ये तु बालाः अग्निसद्भावं तत्राजानन्तः अयंस एव दाहकत्वं मत्वा तथा व्यवहरेयुः, तदा स भ्रम एव । अतश्च ‘अयमहम्” इति बुद्ध्या शुद्धस्यात्मनोऽसिद्धावपि श्रुत्यैव देहातिरिक्तात्मसिद्धिरिति तात्पर्यम् ।। 
यदपि चोक्तम् ‘कृशोऽहं सुखी' इति कृशत्वसुखयोः सामानाधिकरण्यदर्शनात् शरीरमेवात्मेति, तत् ज्ञानिनामपि त्रिविधव्यवहारस्सहज एवेत्यनुपदं प्रदर्शितत्वात्, शरीरस्थौल्यस्य दुःखहेतुताम्, तत्कार्श्यस्य सुखहेतुतां च जानतां तथा व्यवहारः प्रामाणिक एव । शरीरशरीरिणोस्संबन्धस्यात्यन्तविलक्षणतायाः पूर्वश्लोकव्याख्यायामेव प्रदर्शितत्वेन तत्प्रयुक्तस्यास्य व्यवहारस्योपाधिकत्वेऽपि भ्रमत्वं नास्त्येव ॥ 
किमङ्ग भोः ! 'कृशोऽहम्' इति प्रतीतिर्न तर्हि भ्रमरूपा ? वक्तुः स्वरूपमनुविधत्ते भ्रमत्वादि- निर्णयः । अतः न तथा सुनिर्णेयः, यथा त्वं मन्यसे ब्रह्मन् ! किमिदमुच्यते, महात्मन्? वक्तृस्वरूपानुगुणो निर्णय इति । गर्दभोऽपि कस्यचिदश्वायेत किम्? बालोऽसि त्वम् । वह्न्यौपाधिकमयसो दाहकत्वं जानतः ' अयो दहति' इति व्यवहारो न भ्रममूलः । तद्वदेव शरीरातिरिक्तमात्मानं जानतः 'कृशोऽहम्' इति प्रतीतिरपि । वह्नेरेव दाहकत्वं जानताम् ' वह्निर्दहति' इत्येव खलु स्याद्व्यवहारः, न तु 'अयो दहति ' इति? न बालस्त्वम्, किन्तु बालिशः । 'देवदत्तः काष्ठैस्तण्डुलं पचति' इति व्यवहारो न दृष्टपूर्वः किं त्वया । पाको नाम विजातीयतेजस्संयोगः । ' वह्निना तण्डुलं पचति' इति खलु वक्तव्यम्, कथम् 'काष्ठैः’ इति? काष्ठपदं वह्नावौपचारिकमिति चेत्, स्वायत्ते शब्दप्रयोगे कथमौपचारिकं प्रयुङ्क्ते विद्वज्जनः । न तावन्मात्रम्। एवं काष्ठानां करणत्वादेव हि काष्ठसौष्टवविवक्षया 'काष्ठानि पचन्ति' इति प्रयोगश्शाब्दि- कैरपीष्यते । निराश्रयस्य वह्नेः स्थित्यसंभवाद्धि काष्ठाधिष्ठितवह्निबुद्ध्या 'काष्ठ' पदप्रयोग इतिचेत्, तर्ह्येवमेव विवेकिनामपि ' अयो दहति' इति प्रयोगस्सहजः । तथैव महावेदान्तिनामपि चैतन्यावच्छेदमन्तरा आत्मनोऽवस्थानासंभवात्, व्यवहारानर्हत्वाच्च 'अयमहमस्मि देवदत्तः' इति व्यवहारोऽत्यन्तं प्रामाणिकः । ये त्वर्धवेदान्तिनः, अत एव मूर्खरूपाः, त एव स्वस्य ज्ञानितां प्रकटयितुं 'नाहं करोमि, मम शरीरं करोति' इति विलक्षणं व्यवहरेयुः । अतश्च विशुद्धात्मस्वरूपदृष्ट्या 'कृशोऽहं सुखी' इति व्यवहारः औप- चारिकः । ‘गौर्वाहिकः' इति प्रयोगो न हि वाहिकस्य गोत्वं साधयेत् । एवं 'कृशोऽहम्' इत्यादि- व्यवहारोऽपि । अतः शरीरातिरिक्त एवात्मा ॥ २ ॥ 
1 
सन्त्यन्येऽपि पक्षाः शरीरात्मवादिनामिव इन्द्रियाद्यात्मवादिनामपि । 'देहेन्द्रियमनः प्राणधीभ्योऽन्यः ' इति ह्याचार्याः । देहातिरिक्तत्वं च साधितम् । 'अहं पश्यामि' ' अहं शृणोमि' इत्यादिप्रतीतिस्वारस्यात् इन्द्रियस्य अहमर्थत्वप्रतीत्या इन्द्रियाण्येवात्मेति, देहात्मवादनिराकरणानन्तरमिन्द्रियात्मवादं निराकरोति- बाह्येत्यादि । इन्द्रियेष्वपि मनः आन्तरम् । चक्षुरादि बाह्यं तु तदपेक्षया प्रसिद्धतरम् । अतः प्रथममस्य वर्णनम्। 
135 
= 
जीवसर: 
बाह्याक्षेभ्यः=बाह्येन्द्रियेभ्यः चक्षुरादिभ्यः आत्मा = अहमर्थः अन्यः = अतिरिक्तः । कुतः ? इत्यत्र 'दर्शन- स्पर्शनाभ्यामेकार्थग्रहणात्' (न्या. सू. 3-1-1) इति पारमर्षं वचः स्मरन्नाह - तदखिलविषयप्रत्यभिज्ञातुः = तेषाम्=इन्द्रियाणाम् अखिलाः ये विषयाः रूपरसगन्धस्पर्शशब्दाः, तेषां प्रत्यभिज्ञातुः प्रतिसन्धातुः ऐक्यात्=एकत्वात् । अस्ति हि ' योऽहमपश्यं पूर्वम् यम्, सोऽहमद्य तं स्पृशामि इति द्रष्टुः स्प्रष्टुश्च ऐक्यानुसन्धानम् । द्रष्टृ चक्षुरिन्द्रियम्, स्पष्टृ तु त्वगिन्द्रियम् । उभयोरैक्यासंभवात्, उभयातिरिक्त एव कश्चित् एकः द्रष्टा च स्प्रष्टा च भवति । 'यस्य गन्धमजिघ्रम्, तदिदं कुसुमं पश्यामि' इति अस्ति पञ्चानामपीन्द्रियाणां परस्परं प्रत्यभिज्ञा । अतः इन्द्रियातिरिक्त एवात्मा । ' अहं पश्यामि' ' अहं जिघ्रेमि' इत्यादयस्तु, चैतन्याभिव्यक्तिसहकारित्वप्रयुक्तत्वादौपचारिका नार्थसाधनक्षमा इत्यादिकमग्रे व्यक्तीभविष्यति । अतः इन्द्रिया- तिरिक्तत्वं आत्मनः सिद्धम् । 'प्रत्येकं चेतनत्वे बहुरिह कलहो वीतरागो न जातः' इत्येतद्दूषणमत्राप्यूह्यम् ॥ 
‘अहमाददे' ‘अहं वाच्मि' इत्यादिव्यवहारात् कर्मेन्द्रियाणामप्यहमर्थत्वनिराकरणमत्र विवक्षित- मित्यभिप्रायेण ‘बाह्याक्षपदम् । 'प्रत्यभिज्ञातुरैक्यात्' इति हेतुः समानो ज्ञानकर्मेन्द्रिययोः । ' योऽहं तत्रा- गच्छम्, स एवाहमिदमाददे' इति गन्तुरादातुश्चैक्यप्रत्यभिज्ञायास्सत्त्वात् । अतः कर्मेन्द्रियाणामनेकाना- मात्मत्वासंभवः, ज्ञानेन्द्रियन्यायेनैव सिद्ध्यतीत्यभिप्रायेण पृथगनुक्तिः । एवं 'प्रत्येकं चेतनत्वे बहुरिह कलहः' इत्यादिन्यायोऽत्रापि समानः || 
अस्तु तर्हि मन एवाहमर्थ:, 'अहं स्मरामि' ' अहंमन्ये' इत्यादौ मनस एव कर्तृत्वं भाति, तस्य एकत्वात् स्थिरत्वाच्च पूर्वोक्तदोषाणां परिहारात् इत्यत्राह - कर्तुरित्यादि । मनः अस्तीत्यत्र न हि प्रत्यक्षं प्रमाणम्, अतीन्द्रियं हि मनः । रूपादिसाक्षात्कारकरणतया यथा चक्षुरादिसिद्धि:, तथा स्मृत्यादिकरणतया मनसः सिद्धिः । तथा च स्मृतेः करणतयैव मनसः सिद्ध्या, स्मर्ता = स्मृतिकर्ता अन्यः वर्तत एवेति, स एवात्मा; न तु करणतया सिद्धं मनः । कर्तुः = स्मरणकर्तुः = स्मृत्यादिकार्ये; आदिपदेन सुखदुःखाद्यनु- भवग्रहणम् । एवञ्च स्मृतिसुखादिसाक्षात्कारकरणतया मनः मानसिद्धम् = अनुमानरूपप्रमाणसिद्धम् । एवञ्च मनस्साधनकाल एव स्मृतिकर्ता = स्मर्ता आत्मा सिद्ध एवेत्यतोऽपि मनः न आत्मा । अत एव ‘स्वयमेवात्मनात्मानं वेत्थ त्वम् ' ( गी. 10-15 ) इतिवदेकस्यैव कर्तृत्वकरणत्वे भवेतामित्यस्य नावकाशः । मनस्साधनकाल एवात्मनस्सिद्धत्वेन धर्मिग्राहकप्रमाणविरोधापत्तेः । ' अहं मन्ये' इत्यादिकं तु पूर्ववदौप- चारिकम्, 'मनसा स्मरामि' इत्यपि प्रयोगाच्च । ननु अतीन्द्रियवस्तुसद्भावे श्रुतिरेव प्रमाणं प्रदर्शितं पूर्वम् (जड. श्लो. 11 ) । अत्र तु स्मृत्यादिकरणतया मनसः सिद्धिरिति कथमुच्यत इति चेत्, सत्यम्; परमतानुरोधेन, प्रमाणसंप्लववादाद्वा तथोक्तिरिति विभाव्यम् ॥ 
THE मनसः आत्मत्वे निरस्ते, ततोऽपि पराः प्राणाः आत्मा भवन्तु, सुषुप्तौ मनस उपरतावपि प्राणानामनुपरतेः । मरणानन्तरं ' जीवो गतः' इति स्थाने 'प्राणा गताः' इति व्यवहरन्ति । जीवशब्दोऽपि 'जीव प्राणधारणे' इति धातोर्निष्पन्नः जीवप्राणयोर्निकट संबन्धं वक्ति । 'प्राणो हि पिता प्राणो माता' (छां. 7- 
| 
15- 1) इति जीववाचिपित्रादिशब्दैः समानाधिकरणतया प्राणशब्दो निर्दिश्यते । अतः प्राण एवास्तु आत्मा, 
तत्त्वमुक्ताकलापः 
136 
प्राणाः सङ्घातरूपा वपुरुदितनयान्न ध्रुवं चेतयन्ते 
ज्ञानं च ज्ञातृधर्म: क्षणिकमपि च वस्तेन नास्याऽऽत्मभावः ॥ ३ ॥ 
इति चेत् — सङ्घातरूपाः प्राणाः, वपुरुदितनयात् = वपुषि शरीरे उदितः यः नयः = न्यायः- ' . ' प्रत्येकं चेतनत्वे बहुरिह कलहो वीतरागो न जातः' इत्युक्तः, तादृशन्यायात् ध्रुवम् = दृढम् अथवा सर्वथा न चेतयन्ते=चैतन्याश्रया न भवन्ति, चेतना न भवन्तीति भावः । प्राणशब्द एकवचनान्तः मुख्यप्राणमात्रवाची । तस्य वृत्तयः पञ्च । एतद्दृष्ट्या तु नित्यं बहुवचनान्तः प्राणशब्दः । प्राणवृत्त्यन्तर्गतोऽपि कश्चित् प्राणो वर्तते, 'हृदि प्राणो गुदेऽपानः' इत्यादिप्रमाणात् । अतश्च प्राणशब्दो मुख्यप्राणमात्रवाची कश्चित्, अन्यञ्च तद्वृत्तिवाचीति मन्तव्यम् । प्रकृते पञ्चप्राणानामात्मत्वं निराक्रियते । 'पुंसि भूम्न्यसवः प्राणाः ' 'हृदि प्राणः ' इति कोशो द्रष्टव्यः । प्राणानां प्रत्येकं चैतन्यम्, उत समुदाये ? द्वेधाप्यसंभवः पूर्वोक्तन्यायेन (पुट- 1) बोध्य इत्यर्थः । 'जीव' धातुः जीवप्राणयोर्निकटसंबन्धं वक्ति, न त्वभेदम् । 'जीवो गतः' इति स्थाने 'प्राणो गतः ' इत्युक्तिरपि जीवप्राणयोरत्यन्तनिकटसंबन्धमूला । संसार्यात्मनस्सकलव्यापारस्यापि प्राणाधीनत्वात् 'प्राणस्येदं वशे सर्वम्' (प्रश्न. 2-13 ) इत्यादिश्रुत्या च तद्दृढीकरणात् 'प्राणो हि पिता' इत्यादिनिर्देशः । ' प्राणी' इति वक्तव्ये प्राधान्यात् ‘प्राणः' इति निर्देशः । अन्यथा हि केवलप्राणस्य जडत्वात् प्राणोपासकस्येतरसर्व- श्रेष्ठत्वकथनं विरुद्ध्येत । अतः प्राणा अपि न जीवाः ॥ 
ननु मुख्यप्राणस्यैकत्वात् उक्तदोषासंभवात् स एवास्त्वात्मेति चेत्, तादृशप्राणस्य लोकतो ऽसिद्धेः, श्रुत्यैव सिद्धेः, श्रुत्यैव च प्राणानित्यतायाः, जीवनित्यतायाश्च कथनात् मुख्यप्राणोऽपि नात्मा । जीवदृष्ट्या प्राणस्य स्थानं महदिति दृष्ट्यैव मन आत्मवादानन्तरं प्राणात्मवादविचारः कृतः । वस्तुस्वरूपदृष्ट्या तु प्राणापेक्षया मनः उपरितनं तत्त्वम् । मनो ह्याहङ्कारिकम् । प्राणास्तु वायुविशेषरूपाः, अत एव भौतिकाः । विचारितं चेदं पूर्वसर एव ( श्लो. 43 ) । एवं सत्यपि जीवोपकारदृष्ट्या प्राणो मनोऽपेक्षयापि उपरितनः, 'मनः प्राणे' इति हि मरणकाले मनउत्क्रान्त्यनन्तरमेव प्राणोत्क्रान्तिश्रवणात् । तत्त्वोत्पत्तिदृष्ट्या तु प्राणादूर्ध्वं मनः । एतद्दृष्ट्या प्राणमयकोशानन्तरमेव मनोमयकोश उक्तस्तैत्तिरीयके ॥ 
प्राणात्मवादापेक्षया परो विज्ञानात्मवादः । पुरुषे मृते ' जीवो निर्गतः ' 'प्राणो निर्गतः' इतिवत् 'ज्ञानं नष्टम्' इत्यप्यस्ति लोकव्यवहारः । अतः ज्ञानमेवात्मा इति सांख्याः, बौद्धैकदेशिविज्ञानवादिनः, ब्रह्मविवर्तवादिनश्च । एतन्मतत्रयमपि एकयैव युक्त्या निराकरोति - ज्ञानं चेत्यादि । ज्ञानं च = ज्ञानं तु ज्ञातृधर्मः = ज्ञातुः आत्मनः धर्मः । तेन अस्य = ज्ञानस्य आत्मभावः = आत्मत्वम् न । बौद्धमतेऽधिकदूषणम् - अपि च व: क्षणिकमपि इति । क्षणिकात्मवादिनः किल ते । एतेषामेव 'योगाचारा:' इत्यपि प्रथा । शरीरस्य क्षणिकस्यात्मत्वे, बाल्ये विलोकितस्य, तदनन्तरं स्मरणानुपपत्त्यादिकमत्रापि समानमिति भावः । ज्ञानं किल ' जानामि इति धात्वर्थतया प्रतीयते । धात्वर्थश्च क्रियाविशेषः । क्रिया च कर्तुः धर्मः । ' अहं करोमि ' ' अहं जानामि' इति खलु व्यवहारः । अत्र 'अहम्' इत्यन्यः शब्दः, 'जानामी' ति चान्यः शब्दः । 
137 
जीवसर: 
' जानामि' इति धात्वर्थस्याश्रयतया प्रतीयमानः अहम्पदार्थः खलु आत्मा । ज्ञातुः अहमर्थस्यात्मनो धर्मः ज्ञानम् । अतः ज्ञानात्मवादोऽपि न प्रामाणिकः, किन्तु ज्ञात्रात्मवाद एव प्रामाणिकः ।। 
ननु सिद्धान्ते आत्मनः ज्ञानरूपत्वाङ्गीकारात्, ज्ञानपदेन निर्देशः आवश्यक एवेति, कथं तन्निरास इति चेत्, तत्त्वं न जानाति भवान् । आत्मनः स्वप्रकाशत्वात् 'ज्ञानस्वरूपः' इत्युच्यते । 'ज्ञानम्' इति पदं तु धर्मवाच्येव । ‘अहम्' इत्येव आत्मवाची शब्दः । अधिकमग्रे ( श्लो. 5) भविष्यति ॥ 
1 
T 
| 
यद्यप्यत्र ज्ञानात्मवादः विज्ञानात्मवादश्च नैकः । सांख्याः, तदनुसारिणः वेदान्त्येकदेशिनश्च ज्ञानात्म- वादिनः । योगाचारास्तु विज्ञानात्मवादिनः, न तु ज्ञानात्मवादिनः । जीवात्मा च विज्ञानात्मा । 'विज्ञानात्मा पुरुषः' (प्र.5-9) ‘विज्ञानात्मा सह देवैश्च सर्वे:' ( प्र -11 ) इत्यादाविदं स्पष्टम् । एतत्तत्त्वं समये व्यक्तीभविष्यति । ज्ञानविज्ञानपदयोः 'ज्ञानविज्ञानतृप्तात्मा' (गी. 6 - 8 ) 'ज्ञानं विज्ञानसहितम् ' ( गी. 9 - 1 ) 'ज्ञानं विज्ञानमास्तिक्यम्' (गी.18-42 ) इत्यादावसकृत् सहप्रयोगात् पर्यायत्वं न भवति । पदद्वयसमभिव्याहारे तथात्वेऽपि, प्रत्येकं तयोः पदयोः नास्ति पर्यायत्वमिति तु न वाच्यम्; अर्थभेदज्ञानवतस्तत्तदर्थे व्यवस्थिततयैव पदस्य प्रयोक्तव्यत्वात् । स्थूलदृष्टिव्यवहारस्यार्थसाधकत्वासंभवात् । अतश्चात्र ज्ञानपदप्रयोगो न युज्यत इव; तथापि बहुभिस्तथा व्यवहारात्तदनुसारेणैवमुक्तम् । एतेन 'अस्तु तर्हि क्षणिकविज्ञाने गौरवात् नित्यविज्ञानमेवात्मा' ( मु.प्रत्य.) इत्यादिकमप्यापातत एव । स्थूलदृष्ट्या ऋतसत्यपदवत् ज्ञानविज्ञानपदे पर्यायतया प्रयुज्येते । एतत्प्रसिद्ध्यनुरोधेनैवाचार्यैः नवीनानां रीतिरनुसृतेति द्रष्टव्यम् । वस्तुतस्तु बौद्धा नैरात्म्यवादिनः । अतः 'विज्ञानात्मवादी' इत्यपि न युक्तम्; किन्तु 'विज्ञानवादी' इत्येव युक्तम् । परं तु स्कन्धपञ्चकात्मनि जीवे विज्ञानस्या प्राधान्यात् 'विज्ञानात्मवादी' इति नवीनानां क्वचिन्निर्देशः ॥ 
ननु केषामेते मतभेदाः ? चार्वाकाणामेवेति बहवः । 'शरीरस्य न चैतन्यं मृतेषु व्यभिचारतः। तथात्वं चेदिन्द्रियाणामुपघाते कथं स्मृतिः ॥ मनोऽपि न तथा ' (मुक्ता.) इत्यादावपि वर्णिता एते । इन्द्रियादयः किलानुमानगम्याः। तर्हि ‘प्रत्यक्षमेकं प्रमाणमिति चार्वाकाः' इति कथम्? चार्वाकभेदा इत्यस्त्वित्यादिकथनं बालिशभावमूलम् । एवं सति 'असुराणां व्यामोहनार्थं सुरगुरुणा चार्वाकमतमुपदिष्टम्' इत्यादेस्तिलाञ्ज- लिरेव । किञ्च 'प्रत्यक्षमेव प्रमाणम्' इत्युक्त्वा 'प्रत्यक्षसिद्धानि भूतानि चत्वार्येव सन्ति' इत्यप्युक्त्वा, 'तेभ्यश्चैतन्यं किण्वादिभ्यो मदशक्तिवत्' इति कथने, चैतन्यस्य केन प्रमाणेन सिद्धि: ? इति प्रश्ने किमुत्तरम् ? न हि चैतन्यं चक्षुरादिग्राह्यम् । नापि मनोग्राह्यम्, मनस एव प्रत्यक्षेणासिद्धेः । अतो विचारासहत्वात्, प्राचीनैरनुल्लेखाच 'चार्वाकदर्शनम्' पण्डितकुलकल्पनामात्रम् ।। 
इदमत्रावधेयम् - आत्मा नामाहमर्थः । अयमेव प्रत्यगर्थः ।' कश्चिद्धीरः प्रत्यगात्मानमैक्षत् (कठ. 2- 4- 1) इति श्रुतिरपि । तथाच' अहम्' इति प्रतीतिर्यत्र यत्र भवति, तस्य सर्वास्याप्यात्मत्वं प्रसज्यत एव । तत्र प्रथमं स्थूले शरीरे ' अहम्' इति प्रत्यक्त्वं सर्वानुभवसिद्धम् । अत आत्मवादस्यात्रैवोपक्रमः। अत एव 'विज्ञानघन एवैतेभ्यो भूतेभ्यस्समुत्थाय तान्येवानु विनश्यति' (बृ. 4-4-12 ) इति याज्ञवल्क्येनोपदेशे, 'अत्रैव मा भगवानमूमुहन्न प्रेत्य संज्ञास्तीति' इति मैत्रेय्या स्वस्य मोहे कथितेऽपि, याज्ञवल्क्यः' न वा अरे अहं मोहं ब्रवीम्यलं 
तत्त्वमुक्ताकलापः 
74. 
138 
[ आत्मा ज्ञानाश्रयः ] 
धीर्नित्या यस्य पक्षे प्रसरति बहुधाऽर्थेषु सैवेन्द्रियाद्यैः 
तेनाऽऽत्माऽजागलस्थस्तन इव किमिह स्वीक्रियेतेति चेन्न । 
वा अर इदं विज्ञानाय' इति प्रत्युवाच सः । अध्यात्मविज्ञानस्येदं प्रथमसोपानरूपमित्याशयः । एतद्विवरणरूप- मेवान्नमयप्राणमयमनोमयविज्ञानमयानन्दमयात्मवादास्तैत्तिरीयकवर्णिताः । अस्य साधनवर्णनरूपा भृगुवल्ली । एवं ‘स वा अयमात्मा ब्रह्म विज्ञानमयो मनोमयः प्राणमयः' (बृ. 6-4-5) इत्याद्यपि द्रष्टव्यम् । एवं मधुविद्यायां ‘यश्चायमध्यात्मं शारीरः’(बृ. 4-5-1) इत्याद्यारभ्य यश्चायमध्यात्मं मानुषः ' (13) इत्याद्यपि द्रष्टव्यम् ॥ 
आसीदैन्धनिकः कश्चित् जीवन् कष्टेन दुर्भगः । एधेभ्यस्स ययौ जातु वनप्रान्तं समीपगम् ॥ तत्रागतस्तदा साधुः कश्चित्तं दययाब्रवीत् । किमत्र किश्यसे गच्छ वनान्तरिति चाब्रवीत् ॥ सोऽपि गत्वा वनस्यान्तरपश्यच्चन्दनद्रुमान् । विस्मितस्स तु तत्काष्ठान् विक्रीय सुखितोऽभवत् ॥ पुनः कदाचित्तं साधुः गन्तुं प्राहाग्रतोऽपि सः । सोऽपि गत्वा ततोऽप्यन्तस्त्वपश्यद्राजताश्शिलाः ॥ ता आदाय तु दीनस्सः क्रमशो धनिकोऽभवत् । पुनरप्याह तं साधुस्ततोऽन्तर्गन्तुमग्रतः ॥ सोऽपि गत्वा ततस्तत्र सुवर्णशकलान् बहून् । दृष्ट्वानीय प्रमुदितस्ततोऽपि धनिकोऽभवत् । पुनरप्याह तं साधुस्ततोऽन्तर्गन्तुमग्रतः । सोऽपि गत्वा ततस्तत्र वज्रवैडूर्यकान् बहून् । निधीननन्तान् संप्राप्य नित्यानन्दयुतोऽभवत् । एवं हि वर्ततेऽध्यात्मरहस्यं गहनं क्रमात् ॥ भूतात्मानमुपक्रम्याऽऽपरमात्मानमेव च । सर्वं स एव सर्वात्मा भाति सर्वत्र सर्वदा ।। 
तथा हि श्रुतिस्मृतयः - 'सर्वं तं परादाद्योऽन्यत्रात्मनस्सर्वं वेद' (बृ.4-4-6, 6-5-7), 'पुरुषे त्वाविस्तरामात्मा' (ऐ.ब्रा.) 'स वा एष पुरुषः पञ्चधा पञ्चात्मा, येन सर्वमिदं प्रोतम्' (म. ना. 50), 'भूतात्मा चेन्द्रियात्मा च बुद्ध्यात्मा च तथा भवान् । जीवात्मा परमात्मा च त्वमेवं पञ्चधा स्थितः ॥', 'एको विष्णुर्महद्भूतं पृथग्भूतान्यनेकशः । त्रीन् लोकान् व्याप्य भूतात्मा भुङ्गे विश्वभुगव्ययः' 'एकत्वे सति नानात्वं नानात्वे सति चैकता । अचिन्त्यं ब्रह्मणो रूपं कस्तद्वेदितुमर्हति ॥ इत्याद्याः । वस्तुतस्त्विदं सर्वं क्षीरे सर्पिरिवार्पितम्' (श्वे.1-16) इत्युक्तरित्यनुसारितैत्तिरीयपञ्चकोशमूलम् । श्रीभाष्यकारा अपि संसार्यात्मनो भूत- मयत्वं वदन्ती (ब्र.सू.4-2-5) त्यप्यवधेयम् ।। 
शिष्टं सर्वं बुद्धिमद्भिस्स्वयमूह्यं ततोऽथवा । सेव्यास्सन्तो मार्गयित्वा सत्सङ्गस्सर्वभेषजम् || ३ || 
1 
ननु मास्तु क्षणिकविज्ञानस्यात्मत्वम्, प्रतिसन्धानाद्यसंभवप्रसङ्गात् । अथापि आत्मनः नित्यज्ञानरूपत्वे एतद्दोषाभावात्, लाघवाच्च, आत्मा ज्ञानमात्रस्वरूपः, न तु ज्ञाता इत्यङ्गीकारे का हानि: ? न चात्मनो धर्मित्वेन तस्य बाह्यवस्तुग्रहणादिकं कथमिति शङ्खयम्; धर्मिण एव उपाधिभिः स्वतो वा प्रसरणेन बाह्यविषयकत्वसंभवादित्याशङ्कापरिहारव्याजेन दार्शनिकानां शिरश्शूलायितसमस्यायाः परिहारं सूचयत्याचार्य- सिंहस्तुरगवदनतेजोबृंहितधैर्यः - समाधत्ते - धीरित्यादि । यस्य = सिद्धान्तिनस्तव धीः = धर्मभूतज्ञानम् 
139 
कल्प्यं चेदात्मतत्त्वं कथयितुमुचितं लाघवं तत्र युक्त्या 
नित्या सा यस्य तद्वानपि निगममितो गौरवं नास्य भारः ॥ ४ ॥ 
जीवसर: 
नित्या=परिणामित्वेऽपि स्वरूपतो नाशरहिता, त्रिगुणद्रव्यवत् । सैव = तादृशं नित्यं धर्मभूतत्वेनाभिमतं ज्ञानमेव इन्द्रियाद्यैः=इन्द्रियादिभिः द्वारभूतैः अर्थेषु = बाह्यान्तरसकलविधपदार्थेषु प्रसरति = प्रसरणशीलो यदि भवति तदा, तेन=उक्तक्रमेण नित्यत्वम्, विषयसंबन्धश्चेत्यर्थद्वयस्याप्येकेनैव निर्वाहात्, अजागलस्थस्तन इव=स्तनस्तु वत्सानां क्षीरपानोपयोगी अवयवविशेषः । अजानां गलेषु लम्बमानः स्तनसदृशोऽवयवस्तु निरर्थक इति स दृष्टान्ती कृतः । तद्वत् विफलः आत्मा तव मते किम् = किमर्थम् स्वीक्रियते = अङ्गीक्रियते ? 'धर्मभूतज्ञान' पदवाच्यं यद्वस्तु अङ्गीक्रियते, तत्तु नित्यम्, द्रव्यम्, परिणामशीलं चेति संमतम् । सांख्यादिभिः प्रकृतेः परिणामित्वेऽपि नित्यत्वमङ्गीकृतम् । भट्टोऽपि 'विक्रियामात्रवाचित्वे न छुच्छेदोऽस्य तावता' (श्लो.वा.आत्म.22) इत्याह । अतः भवन्मते धर्मभूतज्ञानपदवाच्यं वस्त्वेव धर्मिस्थानापन्नं आत्मपदवाच्य भवतु । एवमेव सर्वनिर्वाहे स्वरूपस्यापि ज्ञानत्वम्, धर्मस्यापि ज्ञानत्वमिति ज्ञानस्वरूपं वस्तुद्वयं किमर्थमङ्गीकार्यमित्याक्षेपाशयः ।। 
यद्यप्यत्रात्मनो धर्मिणः प्राधान्यात्. तदङ्गीकृत्य धर्मानङ्गीकारशङ्कैव न्याय्या । परन्तु बाह्यविषयग्रहणाय धर्मज्ञानस्यावश्यकत्वात्, आत्मनः प्रसरणस्यं विवादविषयत्वात्, योगाचारमत एवमङ्गीकारेण प्रसिद्धतया च स एव धर्मस्थानापन्न आत्मा भवतु इत्याशङ्का वर्णिता ॥ 
एवमाक्षेपे प्रमेयदृष्ट्या दोषस्य वक्तुमशक्यत्वात् श्रुतिविरोधमेवोत्तरमाह- कल्प्यं चेदित्यादि । आत्मतत्त्वं=आत्माख्यं तत्त्वं कल्प्यं चेत् = युक्त्यैव समर्थनीयं यदि, तदैव तत्र = कल्पनायां युक्त्या लाघवम् = कल्पनालाघवं कथयितुम् उचितम् = औचित्यवद्भवेत् । प्रकृते; सा = धीः नित्या यस्य = मम वेदान्तिनः निगममिता = श्रुत्यैव प्रमिता, तद्वान् अपि = तादृशनित्यज्ञानाश्रयः आत्माऽप्यतिरिक्तः नित्यश्च निगममितः = श्रुत्यैव सिद्धः अस्य = तादृशस्य मम गौरवम् = कल्पनागौरवम् भारः =भाररूपंय् न=न भवति । युक्त्या कल्पनायां बुद्धेः लाघवपक्षपातित्वात् तथाङ्गीकरणीयमिति नास्माकं वेदावलम्बिनां गौरवप्रसक्तिरिति भावः । यत्र पक्षान्तरप्रसक्तिः, तत्रैव तयोर्मध्ये कुत्र लाघवम् ? कुत्र वा गौरवम्? इति चिन्ता कर्तुं शक्यते । श्रुतौ यद्यथेोच्यते तत्तथैवाङ्गीकार्यमिति पक्षान्तरप्रसक्तेरभावात् न लाघवगौरवविचारावकाशः ।। 
अत्रेयं मूलभूता समस्या- ' अहं सदा सुखी स्याम्' इत्याशंसनमात्मनां सर्वेषां समानम् । अस्यामाशंसायाम् ‘अहम्’ इति व्यपदेशार्हं वस्त्वेव सर्वव्यवहाराणां मूलबिन्दुभूतं प्रत्यग्वस्तु । तदाशंसते स्वस्य सदा सत्ताम्, सुखं च । एतत् कथं भवेत् ? इति मूलभूतः प्रश्नः । आत्मा, तस्य सदा सत्ता, सुखेन सदा सत्ता इत्यंशा अत्र विषयाः । अतश्च निरतिशयपुरुषार्थः स्वनाशरूपो न भवितुमर्हति, किन्तु स्वस्य नित्यसुखरूप एव भवेत् । सुखं नामात्यन्तानुकूल्यज्ञानजन्य आत्मधर्मः । एतत्स्वरूपमद्रव्यसरे भविष्यति । आत्मैव सर्वेषामत्यन्तानुकूल इत्यत्रापि न विवादः । एवमात्मनस्सदासुखरूपत्वेऽपि तथा 
तत्त्वमुक्ताकलापः 
140 
ज्ञानाभावादेव दुःख्यति जनः । आत्माऽन्यः, तस्य ज्ञानं चान्यदित्यप्यनेन सिद्ध्यति । 'अहं ज्ञानवान्' इत्यनुभवात् ज्ञानं त्वात्मनो धर्म इति संप्रतिपन्नम् । तर्हि 'अहम्' इति कः ? आत्मा । स कीदृश: ? सर्वेषामपि सदा ‘अहम्’ इति भानस्य सत्त्वात् स स्वप्रकाशः, अत एव ज्ञानस्वरूप इति वेदान्तिनः । एवञ्चेत् स्वरूपमपि ज्ञानम्, धर्मोऽपि ज्ञानम् । कथमिदं भवेत् ? न हि रूपे रूपं वर्तेत ? इत्येव 
। 
मूलभूता समस्या ॥ 
= 
एतत्परिहाराय बहुधायतन्त महामेधाविनः । तत्र - नैरात्म्यवादिभिः, तत्रापि 
बुद्धाद्बह्वनन्तर- कालिकैः, हैतुकैः शून्यवादिभिर्माध्यमिकैः बौद्धैः – 'बुद्धिजन्मनि पुंसस्तु विकृतिर्यद्यनित्यता । अथाविकृति- रेवात्मा प्रमातेति न युज्यते ॥ ' (प्र.स. 2-61) इति आत्मवादो दूषितः । आत्मा इति कश्चिद्धर्मी, तस्य च ज्ञानं धर्मः । सुषुप्तौ संपूर्णतया ज्ञानस्य नाशात् स च धर्मः तदा तदा उत्पद्यते नश्यति च इति तार्किक म आत्मवादे अङ्गीक्रियते । अत एवैते आगन्तुकचैतन्यवादिनः इत्युच्यन्ते । तत्रेदं दूषणं तैरुच्यते- पुंसः = आत्मनः बुद्धिजन्मनि = बुद्धेः उत्पत्तौ सत्याम्, यदि तु विकृतिः पुंसः कश्चनान्यथाभावो यदि=परिणामविशेषो यदि भवति, तदा पुंसः अनित्यता = उत्पत्तिनाशशालिता अनिवार्या । अथ = अथवा आत्मा अविकृतिरेव=अन्यथाभावरहितः पूर्वं यथाऽऽसीत्, तथैवावतिष्ठेत यदि, तदा आत्मा प्रमाता इति न युज्यते = न वक्तुमर्हो भवति । बुद्धेरुत्पत्तेः पूर्वं यथा आसीत्, तथैव चेत् आत्मा वर्तेत, तर्हि बुद्ध्युत्पत्तेः पूर्वं सुषुप्ताविव तस्य प्रमातृत्वाभावेन, पश्चादपि प्रमातृत्वं न स्यात् । यदि अन्यथाभावोऽङ्गीक्रियते, तदा विकारित्वं स्यात् । विकारित्वे च घटादिवदनित्यत्वापत्तिः । तथा च प्रमाता कश्चिन्नास्ति । स एव चाहमर्थः । तस्यैवाभावे दुःखं कस्य ? ' अहमेव न किञ्चिचेत् भयं कस्य भविष्यति ?' । अतश्च नैरात्म्यवाद एव दुःखनिवृत्तिस्साध्या, न त्वात्मवादे । एवञ्च 'प्रमाणम्, प्रमेयम्, प्रमाता' इति त्रिपुट्याः वस्तुतः अभावात् शून्यमेव परमं तत्त्वमिति । 'नैरात्म्यवादिन:, ' 'शून्यवादिनः ' ' अहमर्थानात्मत्ववादिनः ' 'सर्वापलापवादिनः' इति माध्यमिकानां नामान्तराणि ॥ 
9 
जगत्सर्वं त्रिपुटीरूपम् कर्ता, कर्म, करणम् - छेत्ता, छेद्यम्, छेदनम् - द्रष्टा, दृश्यम्, दर्शनम् - प्रमाता,प्रमेयम्,प्रमाणम् इति । जगत्सत्त्वे प्रत्यक्षमेव प्रमाणमित्युच्यते वैदिकैः । प्रत्यक्षदश्ये॑व प्रमाते- त्युच्यते । त्रिपुटीनिराकरणे प्रमातुरभावात् तत्प्रत्यक्षमपि गतम् । अतस्तेन न जगत्सत्यत्वसिद्धिरिति सर्वापलापिनोऽभिप्रयन्ति । वैदिकैकदेशिभिर्जगन्मिथ्यात्ववादिभिरप्यनेनैव क्रमेण त्रिपुटी निराकृता 'उपयन्नपयन् धर्मो विकरोति हि धर्मिणम्' (नै. सि. 1-35) इति वदद्भिः । पूर्वसर एव धर्मधर्मिभावस्य प्रसाधितत्वात्, आत्मनः प्रमातृत्वमपि प्रामाणिकमेव । अधिकमग्रे ( श्लो. 8) भविष्यति ॥ 
T 
एवमागन्तुकचैतन्यवादे दूषिते, शून्यवादखण्डनार्थं प्रवृत्ताः एवमाहुस्तार्किकाः । अहमर्थस्यैव कस्यचिदभावे, कस्य दुःखनिवृत्तये प्रयत्नः कार्यः । तदिदं वृद्धिमिच्छतो मूलहानिरिव दुःखनिवृत्त्यर्थप्रयत्नेन स्वस्यैव नाशे पर्यवसानम् । अतोऽत्रैवं वक्तव्यम् - धर्मधर्मिणोरत्यन्तं भेदात् धर्मस्य नाशेऽपि धर्मिणः न नाशप्रसक्तिः । ‘घटवत् भूतलम्' इति घटभूतलयोः धर्मधर्मिभावः प्रत्यक्षसिद्धः । तत्र धर्मस्य घटस्य नाशे, 
141 
जीवसर: 
न हि धर्मिणः भूतलस्य नाशो दृश्यते । न हि कुण्डले नष्टें, कुण्डली देवदत्तोऽपि नश्यति । न च कुण्डले नष्टे, कुण्डली अस्ति, न वा? इति प्रश्ने, 'कुण्डली नास्ति' इत्येव खलु वक्तव्यम् । तर्हि सिद्धः कुण्डलिनः अभावः इति वाच्यम्; क्षणिकवादस्य निरस्तत्वात्, देवदत्तस्य स्थिरत्वेनैकत्वात् देवदत्ते प्रत्यक्षेणैव दृश्यमाने कुण्डलिनोऽभावः विशेषणीभूतस्य कुण्डलस्य, कुण्डलसंयोगस्य वाऽभाव एव पर्य- वस्यतीति आचार्योदयनः (कुसु. 1 ) । अतः तत्र देवदत्तनाशो वा, तदन्यथाभावो वा सर्वथा नास्त्येवेति वास्तविकी स्थितिः । न च घटभूतलयोः धर्मधर्मिभावः न नियतः, घटशून्यस्य भूतलस्य, भूतलावृत्तेर्घटस्य च प्रत्येकं दर्शनात् । गुणगुणिनोः जातिव्यक्त्योर्वा न तथा; उभयोरविनाभावाङ्गीकारात् । अतोऽत्र धर्मनाशे धर्मिणोऽयथाभावः अवर्जनीय इति वाच्यम्; 'घटवत् भूतलम्' 'ज्ञानवानात्मा' इत्यादिव्यवहारस्य समानत्वात् । युतसिद्धस्थले, अयुतसिद्धस्थले च भेदस्यैकरूप्याद्वेत्यादिकं पूर्वमेव गतम् । अतो धर्मगतः नाशादिः धर्मिणं लेशतोऽपि नान्यथयति, घटनाशो भूतलमिव । एवञ्चात्मनः, तद्धर्मस्य ज्ञानस्य चात्यन्तं भेदात् ‘बुद्धिजन्मनि पुंसस्तु' इत्याद्यापादनस्य नावकाश इति समादधिरे । एत एवागन्तुकचैतन्यवादिनः वैशेषिका : नैयायिकाश्च । सविशेषवादिभिस्सिद्धान्तिभिरप्ययमेव क्रमोऽन्वसारि ॥ 
भीतास्त्वितरे आत्मानं निर्विशेषमातस्थुः । 'अहं ज्ञानवान्' इत्यादिसधर्मकत्वव्यहारस्तर्हि कथम्? इत्यत्र - मिथ्येति केचन, औपाधिक इति च केचन । तत्र प्रथमः पक्षः ब्रह्मविवर्तवादिनाम् । द्वितीयस्तु सांख्यानाम्, नवीनवेदान्तिनां च । ब्रह्मव्यतिरिक्तं सर्वं मिथ्येति प्रथमपक्षेऽङ्गीकारात्, मिथ्याभूतेन धर्मेणात्मनः ब्रह्मपदाभिधेयस्य न काचन विपत्तिः । द्वितीयपक्षे (सांख्यपक्षे) तु 'अयो दहति' इति व्यवहारवत्, चिच्छा- यापत्त्या, अन्तःकरणरूपोपाधिवशाद्वा' अहं जानामि' इति व्यवहारः । नवीनानामपि वेदान्तिनामयमेव पन्थाः । एतत्पक्षद्वये जगतो न मिथ्यात्वमिति विशेषः । अन्तःकरणवृत्तिरेव ज्ञानम्, स्वसन्निहिते आत्मनि 'लोहितः स्फटिकः' इतिवत् भासते । आत्मनि कदाप्यागन्तुकधर्मानङ्गीकारात् न विकारित्वप्रसङ्गः इत्येतेषामाशयः ॥ 
कुमारिलस्तु धीरः, अस्तु नामान्यथाभावः । तावता न हि वस्तुनो नाशः । अन्यथाभावोऽपि कश्चन धर्मः । धर्मो धर्मिणमन्तरा, निराश्रयः कथं तिष्ठेत् । अतश्च नित्यत्वविकारित्वयोर्न विरोधः इति ‘नानित्यशब्दवाच्यत्वमात्मनो विनिवार्यते । विक्रियामात्रवाचित्वे न ह्युच्छेदोऽस्य तावता ।।' (श्लो. वा. आत्म. 22) इत्याह । अनित्यपदप्रयोगमात्रेण किमायास्यति ? न हि वयं निरन्वयविनाशवादिनः । ' णश अदर्शने' इति किल धातुः । अदर्शनमात्रेण न वस्तुनः कार्त्स्न्येनोच्छित्तिः । अतो न काप्यनुपपत्तिरिति भावः ।। 
एवमेव सिद्धान्तेऽपि कुमारिलवत् परिणामाङ्गीकारेऽपि हान्यभावात्, किमर्थं वस्तुद्वयमङ्गीकार्यम् । एवञ्च धर्मभूतज्ञानपदवाच्यं वस्त्वेव सर्वनिर्वाहकात्मपदार्थो भवतु, न तु तदाश्रयः अतिरिक्तः कश्चिद्धर्मी । महामेधाविना कुमारिलेनाऽपि तथैवाङ्गीकारादिति पूर्वपक्षाभिप्रायः ॥ 
कुमारिलस्तु मीमांसकः, न तु वेदान्ती । अत एव सः निरालम्बनवादान्ते ' इत्याह नास्तिक्य- निराकरिष्णुरात्मास्तितां भाष्यकृदत्र युक्त्या । दृढत्वमेतद्विषयप्रबोधः प्रयाति वेदान्तनिषेवणेन ॥' (श्लो. वा. 
तत्त्वमुक्ताकलापः 
142 
निरा. 1-5.148 ) इति आत्मविषयो निर्णयः वेदान्ताश्रयणेनैव भवेदित्याह । एतच्छब्दस्तत्र आत्मपरः । अतश्च वेदान्ते यथोच्यते, तथैव वक्तव्यम्, न त्वन्यानुकरणं युक्तमित्यभिप्रायः । प्रायः सिद्धान्ते दीप- दीपप्रभादृष्टान्तेनात्मनो ज्ञानस्वरूपस्य सतो ज्ञानाश्रयत्वस्याङ्गीकारात्, दीपस्य प्रभाविशिष्टद्रव्यत्वात् संकोच- विकासौ कूर्माङ्गभङ्गविकासन्यायेन सहजौ, न दोषावहौ । अयमर्थोऽग्रे (लो. 5) विस्तरेण विचार्यते ॥ 
ररक्षात्मानमेवं स भट्टोऽतिचतुरो कृती ! | वेदान्तिनस्तु कुर्वन्ति केशाकेशि निरन्तरम् ॥ जिज्ञासुलोकः किं कुर्यात् ? कि श्रद्धैवोत्तरं भवेत् । विचारशास्त्रं किं तर्हि निरस्यामो महार्णवे ॥ पूर्वग्रहादिकं त्यक्त्वा स्मृत्वा तं भक्तवत्सलम् । विश्लेषितुं समस्यां तां कथञ्चित्तु यतामहे || 
सिद्धान्ते - का वा सा श्रुतिः ? या सर्वं भारं वोढुं क्षमा ? आचार्यैस्तु वृत्तौ ' न विज्ञातुर्विज्ञाते- र्विपरिलोपो विद्यते' (बृ.6-3-30 ) इत्येकैव श्रुतिरुदाहृता । सा तु सुषुप्तिकालिकस्थितिवर्णनपरा । तदानीं धर्मभूतज्ञानस्याननुभवात्, तस्य विपरिलोपो न विद्यते इति कथनमनुभवविरुद्धमिति धर्मिज्ञानपरं तत्परै- वर्णितम्। एवमत्यन्तविवादग्रस्तमिदम् । अत्यन्तावश्येके विषये वृत्तिरप्यत्यन्तकृशेत्यप्यवधेयम् ॥ 
सांप्रदायिकास्तु 'अविनाशी वा अरेऽयमात्मानुच्छित्तिधर्मा' (बृ.6-5-14 ) इति श्रुतिमेव धर्मभूतज्ञाननित्यत्वपरं वर्णयन्ति । अत्र 'अरे' इति मैत्रैय्या याज्ञवल्क्येन संबोधनम् । अयमात्मा अविनाशी= नाशरहितः नित्यः; तथा अनुच्छित्तिधर्मा च । अनुच्छित्तिः = उच्छित्यभावः, सः धर्मः यस्येति हि समासः । तेन आत्मनः उच्छित्यभावः सिद्ध्येत्; धर्मस्य ज्ञानस्य नित्यत्वं कथं सिद्धयेदिति न शङ्खयम्; ‘अविनाशी’ इति पदेनैव आत्मन उच्छित्त्यभावस्य सिद्धया पौनरुक्त्यापत्तेः । अतः न उच्छित्तिः = नाशः यस्य सः, अनुच्छित्तिः, नित्य इत्यर्थः । तादृशो धर्मः यस्य सः, अनुच्छित्तिधर्मा इत्येव विग्रहो वाच्यः । तेन तस्य धर्मस्य ज्ञानस्यापि नित्यत्वं सिद्ध्यतीति नित्यधर्मभूतज्ञानवानित्यर्थः । एवं श्रुत्या आत्मनः, तद्धर्मभूत- ज्ञानस्यापि नित्यत्वमभिहितमिति अन्यतरपरित्यागशङ्काया नावकाश इति भावः ॥ 
ननु विनाशपदेनादर्शनमात्रं सिद्ध्येत्, न वस्तुस्वरूपनिवृत्तिः । 'नश अदर्शने' इति हि धातुः । यथा मृत्पिण्डस्य घटरूपेण परिणामे, मृत्पिण्डादर्शनम् । दीपादेश्शान्तौ तु वस्तुस्वरूपोच्छेद एव दृष्टः । एतादृशोच्छेदाभावः 'अनुच्छित्तिधर्म' पदेनोच्यते । अतः सान्वयनिरन्वय विनाशद्वयाभावस्तेन सिद्ध्यतीति न पौनरुक्त्यमिति चेत्, प्रथमसर ( श्लो. 31 ) एव नाशद्वयनिराकरणात् सर्वोऽपि नाशः सान्वय एव । अतः 'न विद्यते उच्छितिः विनाशः यस्य सः, अनुच्छित्तिः = नाशरहितः = नित्यः, तादृशः धर्मः यस्येति' बहुव्रीहिगर्भबहुव्रीहिणा धर्मस्य ज्ञानस्य उच्छित्यभावः कथ्यत इत्येव साधु । एवं 'न विज्ञातुः विज्ञातेर्विपरिलोपो विद्यते' (बृ. उ. 6-3-30) विज्ञातुः आत्मनः या विज्ञातिः ज्ञानं विद्यते, तस्य लोपाभावः श्रुत्याभिधीयते । आत्मनः स्वप्रकाशत्वात् ज्ञानरूपत्वम्, ज्ञानाश्रयत्वं च श्रुत्याभिधीयत इति धर्मस्य, धर्मिणश्च नित्यत्वं श्रुत्युक्तत्वादविरुद्धम् । ‘उपयन्नपयन्' इत्यादेर्निदिष्टमुत्तरं तु ब्रह्मोपादानत्वप्रकरणे (नायक. 25) भविष्यति ।। 
ननु भोः ! किमिदं भवन्तोऽपि शब्देनैव तृप्यन्ति ! दीपादावुभयविधनाशस्यावर्जनीयतायाः 'दीपादीनां कदाचित्’(जड.31) इत्यादौ भवतैव प्रतिपादनात् । निरन्वयविनाशनिराकरणपूर्वकं सान्वयविनाशस्थापन- 
143 
जीवसरः 
मात्रेण लोकानुभवो न हि निराकर्तुं शक्यः, 'दीपादावुभयविधध्वंसे दृष्टेऽपि' इत्यङ्गीकारात् । 'दीपादि ' इत्यादिपदेन शरीरपरिग्रहः । शरीरं हि प्रतिक्षणमवयवोपचयापचयशालीति सर्वसंप्रतिपन्नम् । क्रियाऽतिरिक्तः पदार्थोऽस्ति न वा? इति विचारे सत्यपि क्रियाया आशुतरविनाशित्वं सर्वसंप्रतिपन्नम् । अत एव किल 'चिरध्वस्तं फलायालं न कर्मातिशयं विना ' ( न्या. कु. 1-9 ) इति न्यायावतारः । अतो विनाशस्य सान्वयत्व- स्थापनमात्रेण विनाशद्वैविध्यमनिवार्यम् । किमधिकोक्त्या ! 'वि ( प्र ) ज्ञानघन एवैतेभ्यो भूतेभ्यस्समुत्थाय तान्येवानुविनश्यति' (बृ.4-4-12, 6-5-12 ) इत्येतावतैवातृप्यन्ती भगवती श्रुति: 'न प्रेत्यसंज्ञास्ति' इत्यप्यनु- गायति । अत्र ‘विनश्यति' इति पूर्वरूपादर्शनकथनेन रूपान्तरेण दर्शनसिद्ध्या सान्वयविनाशः, 'न प्रेत्य संज्ञास्ति' इति निरन्वयविनाशश्च विवक्षित इति स्पष्टम् । 'भस्मीभूतस्य देहस्य पुनरागमनं कुतः ?” इत्ययमंशः ‘न प्रेत्य संज्ञास्ति' इत्यनेनाभिधीयते । 'नश अदर्शने' इति धातुना कुत्रचिददर्शनमात्रम्, न संपूर्णासत्ता इति 'विनश्यति' इत्यस्याभिप्रायः । देहादेश्च प्रतिक्षणमुत्पत्तिविनाशशालित्वेऽपि देहे भस्मीकृते नैवं प्रतिसन्धानादिसंभवः । प्रतिक्षणं विनाशः, भस्मीकृते तु देहे उच्छेद इति हि तारतम्यं सर्वानुभव- सिद्धम् । एतादृशो द्विविधोऽपि नाश आत्मनि नास्तीत्यपि अवश्यं वक्तव्यम्, कूटस्थ नित्यः खलु सः । अतः 'अविनाशी वा अरेयमात्मा' इति सान्वयविनाशो निराक्रियते, 'अनुच्छित्तिधर्मा' (बृ.6-5-14) इति निरन्वयविनाशो निराक्रियते । अत एवात्र ' उच्छित्ति' पदस्वारस्यमपि । शरीरनाशे हि 'शरीरोच्छेद' पदं प्रयुज्यत एव लोके । अतश्च 'न उच्छित्तिः = अनुच्छित्तिः' इति तत्पुरुष एव स्वरसः । गत्यन्तराभावे हि गुरुर्बहुव्रीहिस्सह्यः ॥ 
किञ्च ‘न विद्यते उच्छित्तिः यस्य' इति बहुव्रीहौ ' यस्य' इत्यत्र यच्छब्दार्थः कः ? धर्मभूतज्ञानमेवेति चेत् ? किं तत्र नियामकम् । 'धर्म' पदमेवेति चेत् तद्धि साधारणं पदम्, न तु ज्ञाने रूढम् । प्रत्युत ज्ञानस्य ज्ञानाश्रयत्वासंभवात् प्रत्यक्त्वस्वयंप्रकाशत्वादिधर्मैस्सावकाशं तत्पदं धर्मभूतं ज्ञानमेव वक्तीति न स्वरसम् । भगवद्रामानुजवेदान्तदेशिकादिभिस्तथोक्तत्वात् प्रश्नानर्हं तदिति चेत्, तर्हि 'स्वगोष्ठीनिष्ठः समयः ' इत्युपहासास्पदमेव तत्स्यात् । गुरुवचनेषु श्रद्धात्यन्तमावश्यकीति चेत्, 
श्रद्धां निष्ठां तितिक्षां वा जानाम्यावश्यकीं नृणाम् । तथैवावश्यको नृणां विचारो बुद्धिजीविनाम् ॥ विचारशास्त्रं व्यर्थं स्यादन्यथा व्यासकर्तृकम् । अतः श्रद्धादिदार्थं विचारो न निवार्यते ॥ अत एव किल प्रोक्तमृषिभिः दीर्घदर्शिभिः । शास्त्रज्ञानं बहुकेशं बुद्धेश्चलनकारणम् ।। मध्ये पलायनं नैव धीराणां युज्यते सताम् । आचार्याणां कृपा स्याचेत् किं वा स्याद्दुर्गमं वद || हित्वा पूर्वग्रहादीनि चिन्त्यतां गहनं मुहुः । समर्प्यतां च सर्वस्वं मार्गस्तु सुलभो भवेत् ॥ 
TWE 
पश्यन्तु श्रुतिवाक्यानि – “सर्वं तं परादाद्योऽन्यत्रात्मनस्सर्वं वेद' 'इदं सर्वं यदयमात्मा' (बृ.4-4- 6, 6-5-7) ‘स वा अयमात्मा ब्रह्म विज्ञानमयो मनोमयः प्राणमयः धर्ममयोऽधर्ममयः सर्वमयः' (बृ.6-4- 5) इत्यादीनि । श्रुतानीदृशानि वाक्यानि शतशः । सन्ति किल व्याख्यानानि विविधानि । को निर्णयः कथञ्च इत्येव पृच्छामः । सत्यम्-तत्त्वमुक्ताकलापः 
144 
न व्याख्यानशतैर्वापि चर्चाभिर्वाऽसकृत्कृतैः । न प्रसन्नो भवेदात्मा विना सर्वसमर्पणात् ॥ 
शब्दारण्यं महादुर्गं त्यक्त्वा सर्वं समर्प्य च । सर्वप्रसादहेतुं तं प्रार्थयात्मप्रसादनम् ।। तत्प्रसादात् परं सत्यं स्वयं ज्ञास्येत सुस्फुटम् । सर्वग्रन्थिविमोक्षादिः स्वयं स्यान्नात्र संशयः ॥ तस्यैव सुलभ होव आत्मा यं वृणुते स हि । तमेवैकं वृणु त्वं च त्यक्त्वान्यत्सकलं त्विह । स त्वात्मा तादृशायैव स्वात्मानं दर्शयेत् ध्रुवम् । त्यज हैतुकचर्चां त्वं प्रथमं सर्वनाशिनीम् ! | 
ननु किमिदमत्र दैन्यम्, अत्यन्तं निष्कृष्य प्रदर्शनीये विषये विमतश्रुतिचरणशरणवरणं नाम ? समासशास्त्रदृष्ट्या तु भवन्निर्वाहः किष्ट एव । बहुव्रीहिगर्भबहुवीह्यपेक्षया हि तत्पुरुषगर्भः स्वरसः । अतः दैन्यं दैन्यमेवेति चेत्, बालिशस्त्वं न जानासि वैदिकानामसदृशीं धीरताम् । 'तस्य धीराः कश्चिद्धीरः ' " तमेव धीरो विज्ञाय " इत्यादिश्रुतिर्यतो न दृष्टा त्वया । भोः वैदिकंमन्य! 
पाञ्चालिकां किं प्रर्दर्श्य बिभीषयसि वैदिक! न कपोता वयं नापि शुका उत्तरमुच्यताम् ॥ मृत्योर्मृत्युं प्रपन्ना ये वैदिकास्तानृते भुवि । धीरः को वा भवेत्पूर्वदेवस्त्वं नैव वेत्सि तत् ॥ वाग्विलासं वृया त्यक्त्वा तूत्तरं सम्यगुच्यताम् । जानीमो भवतो भावं श्रूयतां सावधानतः ॥ एवं चेन्निर्विकारत्वं कथं तस्येति चेच्छृणु । कूर्माङ्गभङ्गन्यायेन तत्त्वमत्र विचिन्त्यताम् ।। गम्भीरत्वाद्विचारस्य तथेदंप्रथमत्वतः । यथाशक्ति कथञ्चिच वक्ष्यते परमं रहः ॥ 
अत्रेत्थमस्य विचारस्य प्रथमोऽवतारः - आत्मतत्त्वस्वरूपनिर्णयः 'अनुच्छित्तिधर्मा' पदार्थनिर्णयाधीन इति प्रथममवधेयम् । अनुच्छित्तिधर्मपदार्थनिर्णयश्च तद्विग्रहनिर्णयाधीनः । तत्र 'धर्मादनिच् केवलात्' इत्यनु- शासनात् उत्तरत्र बहुव्रीहेरविवादत्वेऽपि 'अनुच्छित्ति' पदे कथं विग्रहः ? उक्तमेव किल तत्रापि बहुव्रीहि- रिति । कथमाचार्योक्तावपि न समाश्वासः ? 
नूनं ममास्ति विश्वासः समाधेयः परः कथम्? नञ्तत्पुरुषमाहुर्ये ज्ञानमात्रात्मवादिनः ।। आहत्य, प्रथमं पश्य विवादं पदनिर्णये । उत्तरं स्वमतश्रद्धा यदि सर्वत्र तद्भवेत् ॥ विचारशास्त्रं सर्वं च व्यर्थमित्येव कथ्यताम् । तथैवेत्युत्तरं चेत्ते, जडानां लक्षणं हि तत् ॥ 
यदपि तत्पुरुषसमासे पौनरुक्त्यमित्युक्तम्, तदप्यनुपदमेव पर्यहारि । नन्विदं बौद्धवासना- मूलकमिति चेत्, न । “दीपादीनां कदाचित्सदृशविसदृशाशेषसन्तत्यपेते ध्वंसे दृष्टेऽपि' (जड. श्लो. 31) इति भवतैव नाशे वैलक्षण्यस्योपपादनात् । सूत्रकारैरेव 'प्रतिसंख्याप्रतिसंख्यानिरोध' (ब्र.सू.2-2-21) इत्यत्र विनाशद्वयवर्णनात् । दृष्टस्यार्थस्य दुरपह्नवत्वाच्च । सावकाशप्रत्यभिज्ञो एको नाशः, निरवकाशप्रत्यभिज्ञोऽपरो नाशः । आद्यो घटनाशादिः, द्वितीयो दीपनाशादिः । एतादृशोभयविधनाशनिषेधस्य आत्मन्यावश्य- कत्वात् । तत्पुरुषस्समासापेक्षया बहुव्रीहिस्तु जघन्य एवेति न्यायसिद्धम् । अन्ततः 
- 
व्याख्याभेदावकाशस्य सत्त्वे, मानं कथं भवेत् ? भवन्मतेऽर्थे तच्छब्दस्त्वन्यथासिद्ध एव हि । सिद्धान्ता निखिला द्य व्याख्यारीतेः प्रभेदतः । दृश्यन्ते, तत्कथं भारश्शब्दस्योपरि धार्यते ।। 
145 
जीवसर: 
ननु शब्दैकसमधिगम्यत्वं ब्रह्मणस्सर्ववेदान्तिसंमतम् । स न्यायो जीवविषयेऽप्यन्वीयतामिति चेत् ; तर्ह्यच्यतां सिद्धान्तभेदः किंमूलक इति । सर्वेऽपि स्वमतमेव श्रुतिसंमतं वदन्ति । श्रद्धैव चेदुत्तरम्, तदपि तेषामपि समानम् ॥ 
पूर्वपक्षो बलिष्ठोऽभूदुत्तरं दुर्बलं बत । तत्तादृशाः खल्वाचार्याः ब्रूयुरेवं कथं? वद ।। 
अतोऽस्ति तेषां हृदये हयग्रीवकृपावताम् । अन्विष्यतां रहस्यं किं त्वत्र स्यात्तपसा धिया ।। 
ननु परमरहस्यानां वेदैकसमधिगम्यत्वं हि शास्त्रयोनित्वाधिकरणन्यायसिद्धम् । तदनुसारेणाचार्यैरपि 'निगममितो गौरवं नास्य भारः' इति कथने कं दोषं पश्यति भवान्? शान्तं पापम् ! किमुच्यते 'आचार्यवचने कं दोषं पश्यति?” इति ? आशयानभिज्ञो भवान् । तत्तादृशः कवितार्किकसिंहः सर्वतन्त्रस्वतन्त्रः विद्याधिदेवेन स्वयंवृत आचार्यसार्वभौमः अनवसर एव तादृशं प्रबलमाक्षेपं स्वयमुत्थाप्यालंकृत्य, एवं व्याख्यानान्तरावकाशप्रदं वचनं प्रदर्श्य दूरं गच्छति कुतः ? वृत्तौ कियद्विजृंभतेऽयमन्यत्र । अत्र तु द्वित्रपङ्किः प्रदर्श्य मौनी बभूव कथम्? इत्यालोचयितुमप्यशक्तानां श्रद्धाजडानां भवादृशामाचार्याशयान्वेषणा- सामर्थ्यम्, असमर्थञ्च व्याख्यानं वीक्ष्य- 
स्मृतावागच्छति वचः वाल्मीकेररुद्धतार्थकम् । 'संस्कारेण यथा हीनां वाचमर्थान्तरं गताम् ॥’ कियदर्थवती गाथा प्राचां पश्यातिसुन्दरा । 'गुरोश्शापस्तु शिष्यः स्यात् ' ? इत्याद्या बहुधा श्रुताः ॥ तस्याचार्यवरेण्यस्यानुग्रहाद्वच्मि पश्य भोः ! क्रमेणावहितो भूत्वा जाड्यं त्यक्त्वावधारय । इत्येवं प्रथमस्त्वत्रावतारः, शृणु चेतरत् । आन्तं च सावधानं च धारयैतत् पुनः पुनः । धृत्वेदं भव सज्जस्त्वं विचारेऽस्मिन्ननन्तरम् । दर्शयामो द्वितीयं चावतारमतिनूतनम् ॥ शास्त्रयोनित्वन्यायश्च विस्तरेण विचार्यते । द्रक्ष्यसि ह्यग्रिमसरे तत्प्रसङ्गे, निरीक्ष्यताम् ॥ नानाविधानां व्याख्यानां विरुद्धानां परस्परम् । पश्यतां किल संन्यासः कुत्र वोपकरिष्यति ॥ श्रद्धैवात्रोत्तरं स्याच्चेत् तन्मार्गे गच्छ मा चिरम् । जाड्यं श्रद्धा च पर्यायौ न जात्वित्यवधारय ॥ वरमर्धविचारात्तु जाड्यं यत् सहजं नृणाम् । न हि कूपार्धतरणं कस्यचित्स्यात् सुखावहम् ॥ यथाशक्तिविचारस्तु कूपार्धतरणायते । शास्त्रज्ञानं बहुकेशमित्यादि वचनं स्मर || 
प्रथममिदमुच्यताम् – कस्येमे शरीरेन्द्रियप्राणमनोविज्ञानात्मवादाः ? कः संशयः ? प्रसिद्धमेवेदमेते चार्वाकमतभेदा इति । उक्तमत्रोपक्रम एव - चार्वाकमतमित्येकं मतमेव नास्ति, पण्डितैः कल्पितमिति । कथमेवमुच्यते - आचार्यैरिवात्रश्लोकावतरणिकायां चार्वाकनामैवोल्लिखितम् ? सत्यम्, तत्राप्युक्तम् - पूर्वमेव पण्डितकुलकल्पितास्ते पक्षा इति । तर्हि कथमाचार्यैः खण्ड्यन्ते ? तत्तावन्मात्रात्मकत्वमात्मनः खण्ड्यते नास्तिक्यपरिहाराय || 
किं तर्हि शरीराद्यात्मवादः प्रामाणिकः ? 'अहं स्थूलः " अहमित्यादिप्रतीतिः कथमित्युच्यतां ? उक्तमेव किल 'निष्टप्ते लोहपिण्डे हुतवहमतिवत्' इति । दृष्टान्तस्तु समीचीनः । दान्तिके कथं समन्वयः ? जीवात्मा अणुरित्युच्यते । अतो धर्मभूतज्ञानस्य व्याप्तिरेव शरीरे वाच्या । धर्मभूतज्ञानं तु पराक्, 
तत्त्वमुक्ताकलापः 
146 
न प्रत्यक् । अतस्तेन शरीरे कथं प्रत्यक्त्वमारोप्येत । तर्हि आचार्यैः कथमुक्तं इति चेत्, तदेव जिज्ञासया पृच्छ्यते । अनुभवः कथं निर्वाह्यः ? इत्येव जिज्ञासा । अहमर्थ एव खलु सर्वव्यवहाराणां निर्णायकः मूलभूतः स्वयंप्रकाशः पदार्थः । तादृशोऽहमर्थोऽपि भ्रमरूपो यदि व्यभिचरितः स्यात्, तर्हि कुत्र समाश्वासः ? 
आः स्मृतम्! अत एवोक्तमास्माकीनैः अहमर्थो नाखण्डः पदार्थः, किन्तु प्रत्यक्परागर्थमिश्रित एवेति । अत एव वयमपि समाश्वसिमः । भो ब्रह्मन् ! किं श्रूयते इयं लोकोक्तिः ? 'कृतश्च शीलविध्वंसः न चानङ्गश्च साधितः । आत्मा च लघुतां नीतः तच्च कार्यं न साधितम् ॥ ' ( न्या. मं.) इति ॥ 
अत एवाह भगवान् स्वधर्मे निधनं वरम् । न वा व्याधिश्च शान्तः स्यात् परधर्मसमाश्रयात् ।। 
- 
न हि 'अहमित्यनुभवे सुसूक्ष्ममीक्षणेऽपि परागंशं प्रत्येति कश्चित् । परागर्थो वा कथं स्वयं भासेतेत्येव समस्या । 'अयो दहति' इत्यादौ हि अयोऽपि पश्यति, दाहमप्यनुभवति । द्वयमपि पराक् । बालानां भ्रमेऽपि, विवेकिनो जानन्त्येव । नैवं प्रकृते । तर्हि का गतिरिति चेत् - प्रथममिदं चिन्त्यतां - निमीलितचक्षुषः, गाढान्धकारे वर्तमानस्य वा 'अहमत्रास्मि, इदं कुर्वन्नस्मि' इति स्वशरीरस्थितिः, तच्चलनादिकं वा स्पष्टं किल ज्ञायते, तत्कथमिति । बाह्येन्द्रियैस्तदसंभवि । मनस्तु बाह्ये न स्वतन्त्रम् । अथापि कथं तदा शरीरभानम् । शरीरं तु जडम् । तत्कथं स्वयंप्रकाशेत ? स्वयं जडमपि स्वप्रकाशेन ज्ञानेन व्याप्तत्वात् तथेति चेत्, 'ज्ञानेन' इति किमुच्यते ? धर्मः, उत धर्मी ? धर्मस्तु न प्रत्यक् । धर्मी तु अणुः । भानं तु मध्यमपरिमाणस्य शरीरस्य ॥ इदं सर्वं मनसि कृत्वैवातिजागरूकोऽसावाचार्यसार्वभौम उपक्षिपत्या- क्षेपम् – ‘धीर्नित्या यस्य' इत्यादिना । आक्षेपस्तु बलवान्, समाधानं त्वतिदुर्बलम् । अनेन प्रकृतसमस्यायाः कः परिहारः ? 
यत्र वेदःप्रमाणं स्यादतिशङ्का कथं भवेत् ? सत्यम्, परं तु व्याख्यानभेदात् कलुषिता मतिः ॥ कस्य स्यात् कुत्र विश्वासः ? श्रद्धा चेदुत्तरं बत! विज्ञानान्वेषणेनैव निर्णेयं तर्हि वस्तु सत् ॥ 
आत्मा त्वहमर्थ इत्यत्र नास्ति कस्यापि विवादः, यतः 'अहम्' इति प्रत्यक्प्रकाश एव कश्चन न स्याद्यदि, तर्हि सर्वविधव्यवहारोऽपि नूनं लुप्येत । नैरात्म्यवादः, अहमर्थानात्मत्ववादश्च विस्तरेण पर्यालोचितः (श्लो. 2) | अहंत्वमेव प्रत्यक्त्वम् । प्रत्यक्त्वानुभवश्च परमात्मनि विश्राम्यतीति च भूमाधिकरणभाष्यसिद्धम् (ब्र.सू.1-3-8) । पर्यवसानं परमात्मनि चेत् प्रारम्भः कुत्रेत्यपि प्रश्न उदेत्येव । लोकानुभवदृष्ट्या शरीर एवाहंप्रत्ययस्योपक्रमस्सर्वेषामिति नास्ति विवादः । अत एव तैत्तिरीयानन्दवल्ल्यपि स्थूलारुन्धतीन्यायेन अन्नमयादुपक्रम्य आनन्दमये विश्राम्यति । समनन्तरं प्रवृत्ता भृगुवल्ल्यपि अन्नमयात्मन उपक्रम्य, आनन्दमयात्मनि विश्राम्यति । अत्र मयट्प्रत्ययः कथमित्यादिविचारस्त्वन्यः शब्दशास्त्रानुबन्धी | अध्यात्मं तु केवलार्थानुभव- प्रधानम् । कथमत्र शब्दप्रयोगचर्चाया अवकाशः ? शब्दः खल्वनुभवमनुधावति, अनुभवश्चार्थम् । अत आत्मोपदेशपरंपरा शरीरात्मवादोपक्रमा । व्यक्तिविशेषदृष्ट्या अपवादरूपेण पुत्रगेहात्मवादानां संभवेऽपि देहात्मवाद एवोत्सर्गसिद्धः । अनहमि देहे कथं भवत्यहंप्रत्यय इति शंकायां तप्तायसि वह्निबुद्धिवदित्याचार्यैः 
T 
147 
जीवसर: 
समाधानेऽपि, देहे धर्मभूतज्ञानस्यैव व्याप्त्या, अस्य च प्रत्यक्त्वाभावेनानुपपत्तिः प्रादर्शि । एतत्परिहारोद्देशेनैव धीर्नित्या यस्य पक्षे इति श्लोकोऽपि प्रवृत्तः । परन्तु - 
न बुद्धिभेदं जनयेत् वासनापीडितं जगत् । मा भूदुभयतो भ्रष्टमित्युदासि दयालुभिः ।। 'यत्रोदासी' ति यत्प्रोक्तं ग्रन्थान्थे होभिरेव च । इदं निदर्शनं तस्येत्येवं भाति, विलोकय ॥ तमोमयमभूत् सर्वं ज्ञानं क्षीणं हि सर्वशः । युगसन्धिं विलोक्याद्य कथ्यते तदनुग्रहात् ॥ 
प्रायस्सर्वासूपनिषत्सु अस्माकं जगन्मूलतत्त्वस्य च संबन्धनिरूपणाय सृष्टिप्रक्रिया येन केन प्रकारेण प्रतिपाद्यत इति सर्वविदितम् । ब्रह्माधिष्ठिता हि प्रकृतिर्महदादिक्रमेण चतुर्विंशतितत्त्वात्मना परिणमत इत्यपि प्रायस्सर्वसम्मतम् । अन्तिमम् च तत्त्वं पृथिवी । 'तेजोऽतस्तथा ह्याह' (ब्र.सू. 2-3-10) ‘आपः' (11) ‘पृथिवी’ (12) इति सूत्रैरपीदं दृढीकृतम् । परन्तु तैत्तिरीये 'आत्मन आकाशस्सम्भूतः ' ( तै. उ. आ. १) इत्यारभ्य 'अद्भ्यः पृथिवी' इति सृष्टिनिरूपणं न परिसमाप्यते । अनन्तरमपि 'पृथिव्या ओषधयः । ओषधीभ्यो अन्नम् । अन्नात् पुरुषः' इति पुरुषसृष्टिरपि प्रतिपाद्यते । कुतः पृथिवीसृष्टावेव न विरमति श्रुतिः ? इति सम्यगालोचनीयम् । एवं सृष्ट्युपदेशस्योद्देशश्च कः ? किमियं काकदन्तपरीक्षा ? इत्यप्या- लोचनीयम् । तत्त्वानां सृष्टेः पृथिव्यां पर्यवसानेऽपि सृष्टिप्रवाहः पृथिव्यां न परिसमाप्तः, यतः सा तु समष्टिरूपा । व्यष्टिसृष्टिरपि सृष्टिपदार्थान्तर्भूतेति 'तद्धेदं तर्ह्यव्याकृतमासीत्तन्नामरूपाभ्यां व्याक्रियत' (बृ. उ. 3-4-7) इति स्पष्टमुच्यते । नामरूपव्याकरणमिति व्यष्टिसृष्टिरूपम् । अत एवेयं व्यष्टिसृष्टिः परब्रह्मकर्तृका, उत चतुर्मुखकर्तृका ? इति संशयवारणाय संज्ञामूर्तिकृप्त्यधिकरणम् ( ब्र.सू. 2-4-17) प्रवृत्तम् । एतदधिकरणावतरणिकायां श्रीभाष्ये इदं स्पष्टम् । अतो व्यष्टिसृष्टिरपि परमात्मकर्तृकैव । तर्हि व्यष्टिसृष्टेः समाप्तिः कुत्र ? आप्रलयं व्यष्टिसृष्टिरेवेति चेत् सृष्टिप्रलयावेव शिष्येताम्, स्थितिर्गलहस्तिता भवेत् । ततश्च स्थितिकारणत्वं ब्रह्मलक्षणं न स्यात् । अतः व्यष्टिसृष्ट्यवधिरेवोच्यते – 'पृथिव्या ओषधयः । ओषधीभ्यो अन्नम् । अन्नात् पुरुषः' इत्यनेन । न च तदुपर्यपि प्राणमयादीनां कथनादत्रैव कथं विश्रान्तिरिति वाच्यम्, सृष्ट्युद्देशविवरणार्थमेव तेषां प्रवृत्तेः । अत एव 'स वा एष पुरुषोऽन्नरसमयः ' इत्यारभ्य प्रतिपर्यायं ‘स वा एष पुरुषविध एव । तस्य पुरुषविधताम् । अन्वयं पुरुषविधः' इति पुनः पुनः पुरुषविधत्वमनूद्यते, ' तस्यैष एव शारीर आत्मा' इत्यावर्त्यते च पुनः पुनः ।। 
- 
ऐतरेये चेदं स्पष्टं पुरुषसृष्टौ सृष्टिर्विश्राम्यतीति । तत्र हि देवानां सृष्ट्यनन्तरं 'ता एताः देवताः सृष्टाः इत्यारभ्य ‘तमशनायापिपासाभ्यामन्ववार्जत्' (ऐ.2-1) इति अशनायापिपासयोराविर्भावमुक्त्वा 'ता एनमब्रुवन् । आयतनं नः प्रजानाहि । यस्मिन् प्रतिष्ठिता अन्नमदामेति' इत्यशनायापिपासाशान्त्यर्थं देवताभिः प्रार्थितः परमात्मा प्रथमं ‘ताभ्यो गामानयत्' इति गाः ससर्ज । तत्रातृप्ति पश्यन् अनन्तरं अश्वानसृजत् । तत्राप्यतृप्तिं दृष्ट्वा मानवानसृजत् । मानवान् दृष्ट्वा देवतास्तृप्ता अभूवन्निति ' ताभ्यः पुरुषमानयत्, ता अब्रुवन् सुकृतं बतेति पुरुषो वा व सुकृतम्' (ऐ. २) इति कथनात् सृष्टिः मानवसृष्टौ विश्रान्तेत्यभिहिता । 
तत्त्वमुक्ताकलापः 
148 
मनुस्मृतावपि 'भूतानां प्राणिनः श्रेष्ठाः प्राणिनां बुद्धिजीविनः । बुद्धिमत्सु नराः श्रेष्ठाः' इति क्रमेण नराणां सृष्टिस्सूच्यते । न चोपर्यपि 'नरेषु ब्राह्मणाः स्मृताः' इत्यादेः श्रवणात् कथं नरेषु विश्रान्तिरुच्यते इति शंक्यम्, ब्राह्मणानामपि नरत्वेन योनिभेदाभावात् । सृष्टौ तारतम्यप्रदर्शनपूर्वकं सृष्ट्युद्देशकथनप्रकरणत्वात् तस्य । अत एव सूच्यते इत्येवास्माभिरुक्तं अर्थादयमर्थस्सिद्ध्यतीत्यभिप्रायेण || 
विषयदृष्ट्या प्रथमं भूतात्मनां आविर्भावः, ततः इन्द्रियात्मनाम्, प्राणात्मनाम्, मनआत्मनां च क्रमेण विकासः । 'प्राणिनाम्' इत्यत्र प्राणशब्दो हि इन्द्रियाणामपि वाचकः । अनन्तरं मानवानां विकासः । ज्ञानार्थकात् मनधातोर्हि निष्पन्नानि मनः, मनु, मनुज इत्यादिपदानि । अत्रैव सृष्टेस्समाप्तिः । अनन्तरं तु 'नरेषु ब्राह्मणाः स्मृताः' इत्यादिना मानवजन्मनः परमोद्देशभूतस्य मोक्षाख्यनिरतिशयपुरुषार्थावाप्त्यनुगुणो ज्ञानविकासस्यारम्भः, अयमेव स्थितिकालः । अत एव 'ब्रह्मवेदिनः' इत्युपसंह्रियते । तदिदं स्पष्टमेवोच्यते- 'पुरुषे त्वेवाविस्तरामात्मा । स हि प्रज्ञानेन संपन्नतमः । विज्ञातं वदति, विज्ञातं पश्यति, वेद श्वस्तनम्, वेद लोकालोकौ, मर्त्येनामृतमीक्षत इत्येवं संपन्नः । अथेतरेषां पशूनामशनायापिपासे एवाभिविज्ञानम्' (ऐ.आ.2- 3- 2 ) इति । एतद्वचनात्पूर्वं स्थावरजङ्गमादिक्रमेणात्मनः आविर्भावः विकासः प्रत्यपादि ॥ 
कियद्वा ब्रूयुराचार्या: शक्यं दिङ्गानदर्शनम् । श्रद्धया विनयाद्यैश्च शिष्टं ज्ञेयं तपोबलात् ।। 
एवञ्च सृष्टेरन्तिमकक्ष्यायां वर्तमानस्य मानवस्य शरीरे भूतात्मा, इन्द्रियात्मा, प्राणात्मा, मनआत्मा, विज्ञानात्मा च मिलिता वर्तन्ते । आनन्दमयात्माऽपि यद्यपि वर्तते, परन्त्वनभिव्यक्तः । अत एव 'भूतात्मा चेन्द्रियात्मा च बुद्ध्यात्मा च तथा भवान् । जीवात्मा परमात्मा च त्वमेवं पञ्चधा स्थितः ।।' इति वचनमपि प्रवृत्तम् । अत्र 'आत्मा च परमात्मा च' इत्यपि पाठः । तदापि आत्मा जीवात्मैव । अत एव जीवात्मदर्शनानन्तरमेव परमात्मदर्शनं संप्रतिपन्नम् ।। 
अत एव 'एवमात्मात्मनि गृह्यते' (वे. 1-15) 'कालेनात्मनि विन्दति' (गी. 4-38) इत्यादिवचनानि सुज्ञातार्थानि । जगत्सृष्टौ तत्त्वश: जीवानां तारतम्याभावेऽपि, जीवस्य फलतः संघातरूपत्वात् तारतम्यम- वर्जनीयम् । तारतम्यमेव सृष्टिः, साम्यमेव च प्रलयः । अतो विशिष्टेन रूपेण सृष्टा जीवाः प्रथमं भूतशब्दवाच्या भवन्ति । जीवसत्त्वलक्षणचैतन्यमेव यथा न दृश्येत, तादृशसूक्ष्माणव एव 'भूतानि ' इत्युच्यन्ते । अचित्तत्त्वं यदैकं सूक्ष्माकारं भवति, तदैव अणुशब्दवाच्यं भवति । 'अनेन जीवेनात्मनानुप्रविश्य नामरूपे व्याकरवाणि' (छां.6-3-2 ) इति नामरूपव्याकरणस्य जीवद्वारकत्वात् एकैकोऽप्यणुः स्थूलतोऽचिद्रूपः, तत्र सूक्ष्मजीवसंबन्धः, अन्तर्यामिभूतपरमात्मसंबन्धश्चेति तत्त्वत्रयात्मक एव वर्तते । अनन्तरं प्राणस्या- विर्भावः । तदानीं सः प्राणीत्युच्यते । अनन्तरमेकैकेन्द्रियविकासक्रमेण वर्धन्ते । स्थावराः एकेन्द्रियजीवाः । त्वगिन्द्रियमेव वर्तते तेषाम् । ततो घ्राणेन सह द्वीन्द्रियाः शंखादयो भवन्ति । ततो रसनेन्द्रियेण सह त्रीन्द्रियाः मक्षिकादयः । ततः श्रोत्रेन्द्रियेणसह चतुरिन्द्रियाः सरीसृपादयः । ततश्चक्षुषा सह पञ्चेन्द्रियाः पश्वादयः । ततो मनसा सह षडिन्द्रिया मानवाः । एवं क्रमेणैव विकासो भवतीत्यादिकं पुराणादिषु वर्ण्यते । बुद्धेर्विकास एव 
1 
149 
जीवसर: 
सृष्टेः परमं प्रयोजनम् । बुद्धिविकासस्य फलं तु क्रमशः परमात्मतत्त्वज्ञानम्, तेन च परमात्मप्राप्तिरित्येवं सृष्टिचक्रं परिवर्तते । तदेतदुक्तम्- 'यथा सुदीप्तात्पावकाद्विस्फुलिङ्गाः सहस्रशः प्रभवन्ते सरूपाः । तथाक्षराद्विविधास्सोम्य भावाः प्रजायन्ते तत्र चैवापियन्ति' (मुं.2-1-1) इति । तत्राद्यजीवाणुदृष्ट्यैव 'तोयेन जीवान् व्यससर्ज भूम्याम्' ( म. ना. 1) इत्यादिवचनम् प्रवृत्तम् । विस्तरस्त्वन्यत्र ॥ 
एतेन 'यः कारयति कर्माणि क्षेत्रज्ञं तं प्रचक्षते । यः करोति तु कर्माणि भूतात्मानं विदुर्बुधाः ॥ 
जीवसंज्ञोऽन्तरात्मान्यः सहजस्सर्वदेहिनाम् । येन वेदयते सर्वास्सुखदुःखादिकाः क्रियाः ।।' (12) इति मानवं वचोऽपि व्याख्यातम् । अतो विज्ञानात्मेव भूतात्मापि स्वप्रकाशः ।। 
एवञ्च प्रत्यगर्थस्य शरीरादिषु व्याप्त्या सर्वत्राप्यहं प्रत्ययः ‘अयो दहति' इतिवदुपपद्यते । तावता धर्मभूतज्ञानमेवानपेक्षितमिति तु न वक्तव्यम्, बाह्यानां घटादीनां ग्रहणार्थं तस्यावश्यकत्वात् । ‘अहं ज्ञानवान्’ इत्याद्यनुभवात् । धर्मिज्ञानस्य घटादिविषयकत्वासंभवात् । नाप्यन्तःकरणधर्मभूतं गौणं ज्ञानमादाय निर्वाहसंभवः, सांख्यप्रक्रियायाः उत्तरत्र(श्लो. 70,71,72) विमर्शनात् । स्वरसस्य लोकव्यवहारस्य कदापि बाधादर्शनाच्च ।। 
ननु धर्मभूतज्ञानस्थान एव धर्मिणो निवेशस्यैव धीर्नित्या इत्यादिश्लोकतात्पर्यात्, पुनरतिरिक्तं धर्मभूतज्ञानं किमर्थमिति चेत्, पूर्वश्लोकद्वयेन शरीरेन्द्रियमनः प्राणबुद्ध्यात्मवादानां प्रसक्तत्वात्तेषु अहं - बुद्धेस्समर्थनार्थमेवैतच्छ्लोकप्रवृत्त्या तावत्येव पर्यवसानमाचार्यहृदयस्थं, न तु घटादिविषयकत्वमपि धर्मिण एव भवत्विति । यदा च धर्मिज्ञानमेव संकोचविकासशीलम्, तदा एतादृशज्ञानोद्बलितं बुद्ध्याख्यं तत्त्वमेव बाह्यवस्तुग्रहणाय समर्थमिति वक्तव्यम् । जीवस्य वस्तुतो विज्ञानात्मत्वात्, बुद्धेरपि विज्ञानरूपत्वं सृष्टिविज्ञान- सिद्धम् । अत एव महत्तत्त्वावस्थाविशेषस्य बुद्धिरिति संज्ञेत्यादिकमन्यत्र विचारितम् । एवं जीवात्मनः परमात्मांशवदेवेतरेषामप्यात्मनां तदंशत्वादेव ' त्वमेवं पञ्चधा स्थितः' इत्युक्तिः । अत एव ' स वा अयमात्मा ब्रह्म विज्ञानमयो मनोमयः प्राणमयश्चक्षुर्मयः' (बृ.6-4-5 ) इत्याद्यपि संगच्छते । न च तर्हि 'चक्षुर्मयः' इत्यारभ्य 'सर्वमयः' इत्युपसंहारात्सर्वत्राप्यहत्वं स्यादिति वाच्यम्, सर्वत्र ब्रह्मदर्शिनाम् 'अहमेवेदं सर्वम्' इत्येवानुभवात् । सर्वात्मभावस्यैव परमकाष्ठात्वात् । अज्ञानिनां तु जीवे विश्रमः । अत एव च तैत्तिरीयेऽपि प्रतिपर्यायम् ‘तस्यैष एष शारीर आत्मा, यः पूर्वस्य' इति च स्वरसतस्संगच्छते || 
एतद्दृष्ट्यैव ‘विज्ञानघन एवैतेभ्यो भूतेभ्यस्समुत्थाय' इत्यादिश्रुत्वा स्वस्या मोहं प्रदर्शितवत्यै मैत्रेय्यै 'नाहं मोहं ब्रवीमि एतावदेव खल्वरे अलं विज्ञानाय' इति याज्ञवल्क्यस्यातिगंभीरतया प्रतिवचन- मुपपन्नतरम्। भूतात्मानमारभ्य परमात्मपर्यन्तमात्मपरंपरायास्सत्त्वेन, भूतात्मवादस्य, औपाधिकत्वेऽपि प्रामाणि - कत्वात् । न च तर्हि तस्य विनाशकथनं कथं घटेतेति शंक्यम्, अदर्शनस्यैव नाशपदार्थत्वात् । उत्तरत्र 'अविनाशी वारेऽयमात्मा' इति नित्यत्वप्रतिपादनाच्च । अत एव तावन्मात्रेण संशयो न निवर्तेतेति 'अनुच्छित्तिधर्मा' इति आत्मन उच्छेदाभावः कथ्यते । आत्मनश्शरीरानुगुणपरिणामे जैनमतात्को विशेष इति चेत्, तावत्येवात्मनोऽपर्यवसानात्, कस्याञ्चिदवस्थायामेवात्मनस्तथात्वात्, परमात्मनोऽप्यात्मशब्दार्थत्वात्, 
तत्त्वमुक्ताकलापः 
150 
प्रत्यगर्थपरंपरायाः परमात्मनि पर्यवसानस्य भूमाधिकरणे भाषितत्वात् । एतदर्थस्य जैनैरनङ्गीकाराच्च न जैनमताविशेषः । न च स्वरूपपरिणामवादस्य बहुधा निराकरणं तर्हि कथमिति शंक्यम्, अन्तर्यामित्वेन परिणामस्यात्माधिकरणे वर्णितत्वात्, नायकसरेऽस्य विस्तरेण परीक्ष्यमाणत्वाच्च । एतत्सर्वं करतलामलक- वत्पश्यद्भिरेव भगवद्भाष्यकारैः 'भेदो वाऽभेदो वा द्वयात्मकता वा कोऽयमर्थस्समर्थितः ?' इति स्वयं पर्यनुयुज्यापि, विषयस्यातिगंभीरत्वात् 'सर्वस्यापि श्रुतिवेद्यत्वात् सर्वं समर्थितम्' इत्यनुगृहीतं वेदार्थसंग्रहे तत्कालानुगुणम् ॥ 
ननु तत्रैवोपरि शरीरशरीरिभाव एवाभेदवाक्यस्य मूलमित्युक्तं किलेति चेत्, अयि भोः ! गण्डस्यो - परि संवृत्तं पिटकं त्वमेव न जानीषे । स्पष्टमुच्यताम् – 'अभेदवाक्यं समर्थितम्' इत्युक्तं वा 'अभेद- स्समर्थितः' इत्युक्तं वा! किं तर्हि शरीरशरीरिणोरभेदः ? नाहं वदामि, त्वयैव वक्तव्यम् । जीवः खलु परमात्मनः शरीरम् । एवं तयोरुपादानोपादेयभावोऽप्यस्ति । तयोः कथमवस्थानमित्यत्र 'सर्वव्यापिनमात्मानं क्षीरे सर्पिरिवार्पितम्' (श्वे. 1 16 ) इति वीक्ष्यताम् । क्षीरे सर्पिर्वर्तते, न वा? नो चेदसत्कार्यवादापत्तिः । अस्ति चेत्, प्रदर्शय । 'स्वदेहमरणि कृत्वा प्रणवं चोत्तरारणिम् । ध्याननिर्मथनाभ्यासद्देवं पश्येन्निगूढवत् ॥ (श्वे. 1-14 ) इत्यवलोक्यताम् जीवात्मवदेव भूतात्मपर्यन्तमेवावलोक्यताम् । 'आत्मनमरणिम् कृत्वा ' इत्यस्योपक्रमः ‘स्वदेहमरणि कृत्वा' इति । स्वदेहम् = भूतात्मानमारभ्य जीवात्मपर्यन्तं ज्ञात्वाऽनन्तरमन्ते 'आत्मानम्' इति पठ्यताम् । एवमात्मात्मनि गृह्यते' 'आत्मन्येवात्मानं पश्येत्' ' तत्स्वयं योगसंसिद्धः कालेनात्मनि विन्दति' इत्यादिकमवलोक्यताम् ॥ 
अपि चात्रात्यन्तमवधेयमिदम् - वस्तुतः शरीरशरीरिणोस्संबन्धः न केवलं संयोगः, अपि त्वपृथक्सिद्धिः=अविनाभावः । यथा वा 'क्षीरे सर्पिरिवार्पितम्' इत्यनेन क्षीरे दध्यादिक्रमेण सर्पिर्दृश्यते, तथैव भूतात्मानमारभ्य परमात्मपर्यन्तदर्शनम्, एषां सर्वेषामविनाभावोऽपि । इदं सर्वं क्रोडीकृत्य यदि गहनं चिन्त्यते, तदा सर्वं स्वयं स्पष्टं भवेत् गुर्वनुग्रहात् ॥ 
एतावदेव पर्याप्तं सुधियां दिक्प्रदर्शनम् । ज्ञायतामवधानेन स्वात्मनोऽनुग्रहात् त्वया || 
इदं सर्वं हृदि निधाय 'पुरुषे त्वेवाविस्तरामात्मा' इत्याद्युक्तमपि विमृश्यताम् ॥ आरोह त्वमुपर्युपर्यान्तं स्वीयप्रयत्नतः । सहकुर्यात् कियद्वान्यः धीर ! गच्छोपरि क्रमात् ॥ किं न श्रुता गाथा 'नारिकेलमधिरोहतः कियद्दूरं पृष्ठावलंबनम्' इति । अग्रे(श्लो. 42 ) पुनः पश्य ।। 
देवास्तिष्ठन्ति साहाय्ये तवान्तर्गच्छतः पथि । देवास्सर्वेऽप्यस्य बलिमाहरन्तीति हि श्रुतिः ॥ 
नन्वेवं तर्हि शरीरात्मवादखण्डनं सर्वेषां कथमिति चेत्, उक्तमुत्तरम् । भूतात्मा खलूपक्रमः । उपक्रम एव न विश्रान्तव्यम्, उपर्युपरि गन्तव्यमिति स्मारणार्थमेव । अत्रैव स्थित्वा खण्डनादिना न कोऽपि लाभः ।। 
स्थूलारुन्धत्याख्यनयः प्रसिद्धो न श्रुतस्त्वया । येनैवं पृच्छसि ब्रह्मन् ! पृच्छ वृद्धान् बहुश्रुतान् ॥ किं वा मन्यन्त एते हि विद्वांसोऽध्यात्मपद्धतिम् । आत्मा किं वर्तते ग्रन्थे कुड्ये वान्विष्यतां वद । 
151 
जीवसरः 
ननु 'निष्कलं निष्क्रियं शान्तं निरवद्यं निरञ्जनम्' (श्वे. 6-19) 'केवलो निर्गुणश्च' (वे. 6-11) 'असंगो ह्ययं' (बृ. 6-3-15)इत्यादिभिःसर्वातीततयाऽसंगोदासीनस्वभावतया च प्रतिपन्नस्य प्रत्यगात्मनः परब्रह्मणः नित्यशुद्धबुद्धमुक्तस्वभावत्वात् कथं पञ्चधाऽवतरणम्, कथं वा संसारबन्धादिक्केशो वा भवेत् ? यदि च भवेत्, तर्हि तस्य परमपुरुषार्थरूपता कथं भवेत् ? अवाप्तसमस्तकामस्य केन हेतुनैवं हेयजगदात्मना परिणामो भवेत्? इति चेत्, सत्यम् । अत्रैवावतरति विवर्तवाद इत्यादेः सर्वस्याप्युत्तरं समनन्तरसरे (श्लो. 22) विस्तरेण भविष्यति । संक्षेपात्तु 'क्षीरे सर्पिरिवार्पितम् ' ( श्वे. 1-16) इति श्रुतिरवधेया । क्षीरम्, दधि, मण्डम्, नवनीतम्, घृतमितीदं सर्वमेकत्रैव कथं वर्तत इति चिन्त्यताम् । पञ्चकोशतत्त्वस्यात्यन्तगाढचिन्तने उत्तरं लभ्येत । सविशेषाद्वैतवादस्य रहस्यं सर्वमत्रैव वर्तते ॥ 
आत्मतत्त्वं तु गहनम् स्वत एव स्वरूपतः । विशिष्य तद्विचारस्तु ततोऽपि गहनो भवेत् ॥ 
श्रुतिस्मृती हि 'आश्चर्यो वक्ता - आश्चर्यो ज्ञाता' (कठ-1-2-7) इति, 'आश्चर्यवत्पश्यति कश्चिदेनं आश्चर्यवद्वदति तथैव चान्यः । आश्चर्यवच्चैनमन्यः शृणोति श्रुत्वाप्येनं वेद न चैव कश्चित् ।। ' ( गी-2-29) इति च वदतः । तदधिकृत्य यद्यदुच्यते, तत्सर्वमल्पमेवेत्यवधारय ॥ 
कृ 
एतादृशं तु तत्त्वं यः इदमित्थमिति ब्रुवन् । श्रुतिमप्यतिशेते सः नमस्तस्मै महात्मने । नानाविधविचाराणां महामेधाविनामपि । अवकाशं ददात्येतत् जातु नान्तोऽस्य विद्यते ।। आत्मा चिन्तामणिः प्रोक्तः कल्पवृक्षश्च कामधुक् । यादृशीं भावनां कुर्यात् तादृशं लभते फलम् ॥ अतो यद्रूपविज्ञानान्मुच्यते दुःखसन्ततेः । तादृग्रूपं तु तत्तत्त्वमुपादेशि महात्मभिः ।। सर्वाहंकारसंभेत्तृ दैवीसंपत्प्रदायि च । सर्वसौहार्दसौजन्यसौशील्यादिगुणप्रदम् ॥ विजानतामविज्ञातं विज्ञातमविजानताम् । समस्यात्मकमप्येतत् समस्यानां विनाशकम् ॥ जगत्सर्वमभिव्याप्य नानारूपैर्विराजते । परमात्मानमारभ्याऽऽभूतात्मानमिति श्रुतम् ॥ सर्वदोषप्रत्यनीकरूपं सर्वगुणाकरम् । सर्वानन्दमयं तत्त्वं सर्वकेशविनाशकम् ॥ सर्वात्मकं सदा सर्वसाक्षि सर्वस्य कारणम् । अप्रमेयमचिन्त्यं चेत्येतत्संग्रह उच्यते ॥ लौकिके दीपविषये विवदन्ते मनीषीणः । ज्वालायाश्च प्रभायाश्च दीपशब्दो हि वाचकः ॥ उभयानुगतो दीपशब्दः संकीर्त्यते बुधैः । बाह्येऽस्मिन् स्याद्विवादश्चेत् आत्मतत्त्वे किमुच्यते ॥ अप्रमेयं हि चित्तत्त्वं प्रत्यगात्मादिशब्दितम् । भूतात्मादिस्वरूपेण पञ्चधाऽवतरेत्स्वयम् ॥ प्रत्यक्त्वसंक्रमादेवं सर्वमप्यहमुच्यते । देहेऽहंबुद्धिरेवं स्यात् न स्याद्गतिरिहान्यथा ॥ कालप्रभावात्तत्त्वज्ञा अप्याचार्याः कृपालवः । शिष्यकक्ष्यानुरोधेन ह्युपदेशादिकं ददुः ॥ न बुद्धिभेदं जनयेदित्यादि भगवद्वचः । स्मरन्तस्तावदेवोचुः यावत्स्याज्जगतो हितम् ॥ अतो यथाश्रुतवचो न पर्याप्तं भवेदिह । तपसा श्रद्धया भक्त्या विनयाद्यैश्च चिन्तयेत् ॥ गुरोश्शापस्तु शिष्यः स्यात् भक्तो भगवतस्तथा । धर्मसंकटहेतुत्वात् प्रोच्यते मर्मवित्तमैः ॥ 
1 
तत्त्वमुक्ताकलापः 
152 
[आत्मन: ज्ञानस्वरूपत्वम् 
75. 
ज्ञानत्वं वक्ति पुंसः श्रुतिरिह न पुनर्बुद्धिमात्रस्य पुंस्त्वं 
प्रत्यक्षादेः प्रकोपादनुगतकथने ज्ञानमर्थप्रकाशः । 
नोद्धर्तुं शक्नुयुर्मूढान् न वा त्यक्तुं दयालवः । रहस्यं केचिदेवेह जानीयुर्भाग्यवैभवात् ॥ नायं लभ्यः प्रवचनान्मेधामात्रेण वापि सः । शतशः शब्दजालैर्वा तदीयवरणाद्विना ।। सर्वतर्कविदूरं यत् सर्वशब्दावशं च यत् । ज्ञात्वा तदात्मतत्त्वं तु लेशतोऽपि कृती भवेत् ॥ 
दर्शमतिगंभीरं वेदवेद्यं परात्परम् । बुद्ध्वा तदात्मतत्त्वं तु नमस्कुर्मो यथामति ॥ ४॥ 
I 
ननु 'एष हि द्रष्टा स्प्रष्टा श्रोता घ्राता रसयिता मन्ता बोद्धा कर्ता विज्ञानात्मा पुरुष : ' ( प्रश्न. 4- 9) इति लोकसिद्धद्रष्टृत्वादिमतः जीवस्य 'विज्ञानात्मा' इति ज्ञानस्वरूपत्वम् उच्यते । अतस्तस्य ज्ञातृत्वं श्रुतिविरुद्धमिति शङ्कां निराकरोति - ज्ञानत्वमित्यादिना । इह = एतद्विषये श्रुतिः = 'एष हि द्रष्टा स्प्रष्टा श्रोता घ्राता रसयिता मन्ता बोद्धा कर्ता विज्ञानात्मा पुरुषः' इत्यादिश्रुतिः पुंसः = आत्मनः ज्ञानत्वम् = ज्ञानस्वरूपत्वं वक्ति, बुद्धिमानस्य = ज्ञानमात्रस्य ज्ञानानाश्रयस्य पुंस्त्वम् = आत्मत्वम् न पुनः = न तु वक्ति । तत्र हेतु : - प्रत्यक्षादेः = प्रत्यक्षश्रुतिसूत्रादिसकलप्रमाणानाम् प्रकोपात् = विरोधप्रसङ्गात् ॥ 
अयमर्थः – लोके तावत् ‘अहं जानामि' 'ज्ञानवानहम्' इत्याद्यबाधितानुभवस्य दर्शनात् ज्ञानाश्रयत्वम् आत्मनः अवर्जनीयम् । ‘अहं जानामि' इत्यनुभवस्य 'नाहं जानामि' इति बाधः कदापि कस्यापि न हि दृश्यते । ननु ' येनेदं सर्वं विजानाति तं केन विजानीयात् ' (बृ.4-4-14 ) इति श्रुत्याऽऽत्मनोज्ञेयत्वं निषिध्यते । 'अहं जानामि' इत्यनेन तु ज्ञेयत्वमात्मनो लोके प्रत्यक्षसिद्धम् । शास्त्रप्रत्यक्षयोर्विरोधे शास्त्रस्यैव बलीयस्त्वात्, ज्ञानाश्रयत्वं मिथ्येति चेत्, न हि तत्रात्मनो ज्ञेयत्वं निषिध्यते, किन्तु ज्ञानान्तराधीनसिद्धिकत्वमेव निषिध्यते । तेन यथा घटादीनां ज्ञानेनैव सिद्धिः, जडत्वात्, न तथात्मनः सिद्धिः, तस्य स्वतस्सिद्धत्वादिति स्वप्रकाशत्वमुच्यते, अन्यथा तद्वाक्यमर्थशून्यं स्यात् । स्वप्रकाशत्वे ज्ञानान्तरविषयत्वं कथं स्यादिति चेत्, स्वयंप्रकाशत्ववेद्यत्वयोः विरोधाभावस्त्वग्रे (नायक. 3) विस्तरेण साध्यते । अन्ततः आत्मनो ज्ञेयत्वाभावे प्रमेयत्वमपि न स्यात् । प्रमेयत्वाभावे च मिथ्यात्वमेव स्यात् । किञ्च प्रमेयत्वं हि केवलान्वयि । तत्कथमात्मनो व्यावर्तेत? या च श्रुतिरुक्ता आत्मनः ज्ञानरूपत्वे, सा आत्मनः ज्ञानाश्रयत्वं न प्रतिषेधति । 'एष हि द्रष्टा' इति हि श्रुतिः लोकप्रसिद्धमाकारमनूद्य, तस्य ज्ञानस्वरूपत्वं वक्ति, न हि लोकप्रसिद्धि निरुणद्धि । तत्र तात्पर्यं नास्ति हीति चेत्, सत्यम्, सिद्धस्य पुनः साधनं न ह्यपेक्ष्यते । तावता सिद्धमपगच्छतीति नार्थः । अतः आत्मा ज्ञानस्वरूपः ज्ञानाश्रयश्चेति लोकानुभव श्रुत्योः समन्वय एव ॥ 
ननु ज्ञानस्वरूपस्य सतः ज्ञानाश्रयत्वं कथं युज्यते ? समानस्वरूपयोः पदार्थयोराश्रयाश्रयिभावः न हि दृश्यते । न हि रूपे रूपं वर्तेत, किन्तु द्रव्ये इति शङ्कायामाह – अनुगतेत्यादि । अनुगतकथने= आश्रयाश्रयिणोरुभयोरपि स्वप्रकाशत्वेनोभयानुगतं रूपं यदि वक्तव्यम्, तदा ज्ञानम् अर्थप्रकाशः = ज्ञानं नाम 
- 
153 
स्वस्यैवाऽऽत्मा तु सिद्धिं मतिरनुभवति स्वान्ययोस्सिद्धिभावं 
ज्ञातुर्जाड्यप्रसङ्गव्युदसनविषया ज्ञानमात्रोक्तयोऽपि ॥ ५॥ 
जीवसरः 
कस्यचिदर्थस्य प्रकाशरूपता । अयं चानुगताकारः उभयोः समान इत्युपपादयति – स्वस्यैवेत्यादिना । आत्मा तु स्वस्यैव सिद्धिं स्वयमनुभवति, न तु स्वभिन्नवस्तुविषयकं भवति । स्वान्ययोः = स्वस्य स्वान्यबाह्यविषयाणां च सिद्धिभावम् = सिद्धिरूपताम् = प्रकाशरूपतां मतिः = धर्मभूतं ज्ञानम् अनुभवति । अत उभयोः ज्ञानपदवाच्यत्वम् ॥ 
समानस्वरूपयोः आश्रयाश्रयिभावः न भवतीत्यपि, आत्मनः तद्धर्मस्य ज्ञानस्य च सर्वाशे साम्याभावा- देव समाहितम् । आत्मा तु प्रत्यक्, ज्ञानं तु पराक् । उभयोरपि प्रकाशरूपता समाना । केनचिद्रूपेण साम्यमपि आश्रयाश्रयिभावविरोधीति तु न; प्रमेयत्वेन सर्वेषामपि समानत्वेन द्रव्यगुणयोरप्याश्रयाश्रयिभावाभावप्रसङ्गात् । किञ्चिद्वैषम्यं तु प्रकृतेऽप्युक्तमेव । वस्तुतः आत्मा तु न धात्वर्थः, सिद्धरूपत्वात् । क्रियावाचिनो हि धातवः । क्रिया च सर्वमतेऽपि साध्यरूपा । अत एव ज्ञाधातुप्रकृतिकज्ञानपदं धर्मभूतज्ञानवाचि, न त्वात्म- वाचि । आत्मनस्तु वाचकं पदम् ‘अहम्' इत्येव । अत एवात्मनोऽहमर्थत्वमुच्यते । अयमर्थ उपनिषद्येव स्पष्टः । तथाहि - 'आत्मैवेदमग्र आसीत्पुरुषविधः । सोऽनुवीक्ष्य नान्यदात्मनोऽपश्यत्सोऽहमस्मीत्यग्रे व्याहरत्ततोऽहंनामाभवत्' (बृ. 3-4-1) इति ' तस्योपनिषदहमिति' (बृ. 7-5-4 ) इति च अहंपदमात्मवाचि प्रथमं पदमिति कण्ठत एवोक्तम् । नन्वत्र ' पुरुषविधः' इत्यभिधानात् प्रजापतिवाच्यस्य विराडूपस्य हिरण्यगर्भस्यैवोद्गारः, न त्वात्मन इति चेत्, सत्यम् । हिरण्यगर्भः खलु समष्टिजीवः । परन्तु तस्यैव ‘आत्मैवेदमग्र आसीत्’ इत्युपक्रमात् आत्मन एव पुरुषादिपदवाच्यत्वं तत्तद्विकासावस्थाभेदेन । ब्रह्मैकमेव नानाऽभवदिति ‘तदात्मानं स्वयमकुरुत' इति स्पष्टमुपनिषत्स्वभिधानात् । सगुणनिर्गुणभेदकल्पनादिकं कल्पनामात्रमित्यनन्तरसरे विशदीक्रियते । 'अहम्' इति पदमेव, तद्वाच्यस्य प्रत्यक्त्वम्, अत एव स्वप्रकाशत्वं च स्पष्टं प्रदर्शयति । अतश्च ज्ञाधातुप्रकृतिकज्ञानपदस्यापि स्वप्रकाशवस्तुवाचकत्वात् 'आत्मा ज्ञानस्वरूप:' इति कथ्यते । न तावता ज्ञानपदं धर्मधर्मिसाधारणमिति भ्रमितव्यम् । अत एव समानस्वरूपयोराश्रयाश्रयिभावानुपपत्तेर्नावकाशः। स्वप्रकाशस्य धर्मज्ञानस्य पराक्त्वं कथमित्यपि न शक्यम्; परस्मै परतो भासमानत्वस्यैव जडत्वात् । परस्मै स्वतो भासमानत्वस्यैव प्रकृतपरापदार्थत्वात् । एतत्तत्त्वं तु पूर्वमेव ( जड. 5) विवृतम् । पुनः अग्रे ( श्लो. 6) भविष्यति । द्रव्ययोरप्युभयोः धर्मधर्मिभावादिः न्यायनयेऽवयवावयविनोरिवोपपद्यते । अतः आत्मापि स्वप्रकाशः, तद्धर्मभूतं ज्ञानमपि स्वप्रकाशरूपमेव । न च द्रष्टृत्वादिकमपि तत्रोच्यते किलेति भ्रमितव्यम्; 'एष हि' इति प्रसिद्धसूचक ' हि ' पदेन द्रष्टृत्वादीनां लोकसिद्धानामनुवादेन तस्य विज्ञानस्वरूपत्वप्रतिपादनपरत्वादस्य वाक्यस्य । द्रष्टृत्वादिकं हीन्द्रियादि- प्रयुक्तम् । न च ' अप्राप्ते शास्त्रमर्थवत्' इति न्यायेन, लोकप्राप्तेऽर्थे श्रुतेस्तात्पर्यासंभवात्, द्रष्टृत्वादीनां निषेधसिद्धिरिति वाच्यम्; अनुवादो न हि निषेधरूपः । द्रष्टृत्वादौ श्रुतिः न प्रमाणम्, किन्तु लोकानुभव एवेतितत्त्वमुक्ताकलापः 
154 
कथनमात्रेण तेषां निषेधासिद्धेः । 'अनुच्छित्तिधर्मा' इत्यनेन धर्मभूतज्ञानासिद्धिरनुपदमेवोक्ता । न च 'एष हि' इति तावन्मात्रमेवानुवादः, इतरत्सर्वं विधेयमेवेति वाच्यम्; द्रष्टृत्वादीनामपि विधाने, अस्मदिष्टस्यैव सिद्धेः । किञ्च द्रष्टृत्वादीनामपि लोकावगतत्वेन विधेरसंभवात् । लोकसिद्धद्रष्टृत्वादिविलक्षणमिदं द्रष्टृत्वा- दिकमिति पक्षे, 'अप्राप्ते शास्त्रमर्थवत्' इति न्यायेन बहूनां विधानेऽपि न वाक्यभेदप्रसङ्गः । अतः लेकप्रसिद्धं ज्ञातारमनूद्य, तस्य स्वप्रकाशस्वरूपत्वमत्रोच्यत इति जीवः स्वप्रकाशस्वरूपः, ज्ञानाश्रयश्च । एतादृशा- श्रयाश्रयिभावस्य लोके कुत्राप्यदर्शनादेव श्रुत्या तद्विधानावश्यकता ।। 
ननु ' विज्ञानघन एव' (बृ.4-4-12 ) इति एवकारेण विज्ञानातिरिक्ताकारनिषेधात्, विज्ञातृत्व- मप्यात्मनो निषिध्यते किलेत्यत्राह - ज्ञातुरित्यादि । ज्ञानमात्रोक्तयोऽपि = ज्ञानमात्रस्वरूपः आत्मा इत्ये- तदर्थकानि वाक्यान्यपि ज्ञातुः = ज्ञानाश्रयस्यैव सत आत्मनः जाड्यप्रसङ्गव्युदसनविषयाः = कस्मिंश्चि- दप्यंशेऽपि=नित्यत्वैकत्वप्रत्यक्त्वाद्यंशेऽपि अप्रकाशजडरूपता नास्तीति प्रतिपादनपराः ज्ञेयाः ।। 
एवं हि श्रुतिः 'सयथा सैन्धवखिल्य उदके प्रास्त उदकमेवानुविलीयेत, न हास्योद्ग्रहणायैव स्यात्, यतो यतस्त्वाददीत लवणमेवैवं वा अर इदं महद्भूतमनन्तमपारं विज्ञानघन एवैतेभ्यो भूतेभ्यस्समुत्थाय तान्येवानुविनश्यति न प्रेत्य संज्ञास्ति' (बृ. 4-4-12 ) इति ' स यथा सैन्धवघनः अनन्तरोऽबाह्यः कृत्स्नो रसघन एवैवं वा अरेऽयमात्मानन्तरोऽबाह्यः कृत्स्नः प्रज्ञानघन एव' (बृ.6-5-13 ) इति च । सैन्धवघनः लवणखण्डः । प्रकरणान्तरे सैन्धवखिल्यः इति । खिल्यः = खिलः = एकदेशः । एतत्प्रतिकोटिशब्दः अखिलः इति । लवणखण्डनिर्मित्तः प्रतिमा खिल्य इति केचित् । लवणस्य रसमयत्वप्रदर्शनार्थमेव 'उदके प्रास्त' इत्यादिकमुक्तम् । एवञ्च लवणखण्डे, 'अस्मिन् भागे लवणरसो वर्तते, अस्मिंस्तु भागे नास्ति ' इति यथा न कदापि भवति, कृत्स्नोऽपि लवणखण्डः लवणरसमय एव, एवमेवास्मिन्नात्मस्वरूपेऽपि, एकदेशेऽपि अविज्ञानरूपता = जडरूपता नास्तीत्यभिप्रायेण 'प्रज्ञानघन : ' 'विज्ञानघनः' इति सैन्धवघनवत् अभिधीयते । मूर्ती घनः (पा. सू. 3-3-66) इति सूत्रम् । मूर्तिः आकारः द्रव्याणामेवाकारः सहजः । रसस्तु गुणः । तस्याकारकल्पने मूर्तिमान् रसः = रसघनः । एवं ज्ञानस्याप्याकारो नास्ति स्वतः । विषयैरेव तस्याकारो भवति । आत्मस्वरूपं तु निर्विषयम् । अतः ज्ञानस्य स्वत आकारो नास्ति तत्कल्पनया विज्ञानघन इति । न तेन विज्ञानाश्रयत्वव्यवच्छेदः सिद्ध्यति । विशेषणैः स्वविरुद्धाकार एव सर्वत्र व्यवच्छिद्येत । न हि सैन्धवे लवणे रूपादिरेवकारेण व्यवच्छिद्यते । 'अनन्तरोऽबाह्यः' इत्यादिशब्दै- रप्ययमर्थः सिद्ध्यति ॥ 
'अनन्तरः ' ' अबाह्यः' इति व्यतिरेकनिर्देशः । वस्तुनः आन्तरं रूपम् = स्वरूपम्, बाह्यं रूपम् = धर्मः । स्वरूपतः, धर्मतश्चेत्यर्थः । एतेन अजडस्यात्मनो धर्मा अपि अजडा एवेति प्रत्यक्त्वादि- धर्माणामात्मगतानां स्वयंप्रकाशत्वमपि सिद्धम् । अजडे आत्मनि जडधर्माणां सत्त्वे, अहमर्थो जडाजडरूपः स्यात् । न हि धर्मशून्यं धर्म्येवाहमर्थ इति वक्तुं शक्यम्, यतो निर्धर्मकवस्तुमात्रप्रतीति: 'इदमित्थमिति हि सर्वा प्रतीतिरुपजायते' इत्यादिना भगवद्भाष्यकारैर्निराकृता । 'युष्मदस्मत्प्रत्ययगोचरयोः' इत्यादिना अहंप्रतीतौ 
155 
• जीवसर: 
जडाजडविषयकत्वस्य परैः प्रतिपादितस्य ' अहंप्रत्ययसिद्धो ह्यस्मदर्थः । युष्मत्प्रत्ययविषयो युष्मदर्थः । तत्राहं जानामि इति सिद्धो ज्ञाता युष्मदर्थ इति वचनम् 'जननी मे वन्ध्या' इतिवद्व्याहतार्थकम्' इत्यादिना श्रीभाष्यकारैः स्पष्टं निराकरणाच आत्मधर्मा अपि स्वप्रकाशा एव ॥ 
ननु यद्यात्मधर्मा अपि स्वप्रकाशाः, तर्हि मुक्ताविवाद्यापि सर्वधर्मविशिष्टस्य धर्मिणो भानापत्त्या मुक्तिसंसारयोरविशेषप्रसङ्गः । न चायमाक्षेपः धर्मिभास्यत्वपक्षेऽपि समानः, धर्मिणः स्वयंप्रकाशत्वेन, निर्धर्मकवस्तुभानासंभवेनात्मधर्माणां धर्मिणैव भानादिति शङ्कयम्; सामग्रीसद्भावमात्रेण भाननिर्बन्धासंभवात् । भानस्य वस्तुस्वरूपाधीनत्वात् । अन्यथा गुरुत्वादीनामपि प्रत्यक्षे भानप्रसङ्गः इति चेत्; एतत्समाधानं प्रकृतेऽपि समानम् । कर्मबद्धस्य सर्वधर्मविशिष्टस्यैव धर्मिणो कार्त्स्न्येन भानस्यासंभवात् । यद्भासते, तत्कथं भासत इत्येव विचारात् । आत्मगतानुकूल्यप्रातिकूल्यादेः पित्तोपहतस्य पयोमाधुर्याभानवत्, कर्मणा कार्त्स्न्येना- भानस्य, लेशतो भानस्य च फलबलेन कल्पनीयत्वात् । एवमात्मस्वरूपभान एव संसारमुक्त्यवस्थयो- र्वैषम्यस्यावश्यकत्वे, धर्माणां स्वप्रकाशत्वे संसारमोक्षावस्थयोरविशेषापादनं कैमुतिकन्यायेनैव समाहितम् । ‘अनन्तरोऽबाह्यः' इति सर्वांशस्यापि ज्ञानरूपतायाः श्रुत्या कण्ठत एवाभिहितत्वाच्च । एवं प्रमाणानुरोधेन विषयनिर्णये वैज्ञानिके सति, वचनविरोधादिकं लेखकप्रमादात्, वैभवतः, औदासीन्यात्, शिष्यबुद्धि परीक्षार्थ- त्वादिभिर्वा समाधेयम् । प्रमाणाधीना अथवा विज्ञानाधीना हि प्रमेयसिद्धिः, न तु ग्रन्थपङ्क्यधीनेति मन्तव्यम् । ज्ञानरूपस्य सतः ज्ञानाश्रयत्वं च दीपदृष्टान्तेन साध्यते । दीपशब्दार्थश्च पूर्वस्मिन्नेव सरे (श्लो. 56) विस्तरेण निरूपितः । अतः आत्मा न ज्ञानमात्रस्वरूपः, अपि तु ज्ञानाश्रयोऽपि ॥ 
PROHEL 
ननु सिद्धान्ते आत्मनः अणुपरिमाणस्य सहजत्वाङ्गीकारात्, परिमाणकल्पनाभावात् कथमुच्यते ‘विज्ञानघनः' इति कल्पिताकारनिर्देश इतीति चेत्; आत्मनो ह्यणुत्वं न पृथिवीपरमाणुगतपरिमाणतुल्यम्, पृथिव्याः घनीभूतपदार्थत्वेन मूर्तरूपत्वात्, आत्मनोऽतादृशत्वात् । पृथिवीपरमाण्वपेक्षया जलपरमाणुः मृदुलः । तेजः परमाणुस्तु ततोऽपि विलक्षणः। वायुपरमाणुस्तु ततो 
विलक्षणः । आकाशपरमाणुस्तु स्पर्शस्याप्यभावात् अत्यन्तविलक्षणः, अस्मद्बुद्ध्या दुर्ज्ञानश्च । अत्रैवैतादृशत्वे, तन्मात्रादीनां परिमाणः कियान् दुर्ज्ञानो भवेत् ? एवंस्थिते पञ्चविंशस्याप्राकृतस्य जीवस्य परिमाणः पृथिवीपरमाणुपरिमाणवत्कथं भवेत् ? अतोऽस्मद्बुद्धिशब्दाद्यगोचर एवेति दुर्ज्ञानः तत्परिमाणोऽवगन्तव्यः । एतद्दृष्ट्या जीवपरिमाणस्या- स्मत्स्थूलबुद्धिकल्पितत्वात् 'विज्ञानघनः' इति निर्देशो युज्यत एव ॥ 
वस्तुतस्तु - परमाणु- परममहत्परिमाणविषयोऽतिगहनः । लोके परिमाणव्यवहारस्सर्वोऽपि मध्यमपरिमाणविषयक एवेत्यवधेयम् । अधिकमद्रव्यसरे (श्लो. 45-50) ।। 
किञ्च पञ्चभूतेषु पृथिव्येकैव स्वतो मूर्तिमती । जलतेजसोश्चाक्षुषत्वेऽपि न हि निर्दिष्टः कश्चनाकार- स्तयोः । नदीकासारसमुद्रादीनामाकारः पृथिव्युपाधिमूलक एव । कुंभजलम्, शरावजलम् इत्यादाविदं स्पष्टम् । भौतिकस्य तेजसस्तु दार्वाद्युपाधिरहितस्य चाक्षुषत्वमेव हि दुर्वचम् | 'अग्नेरूर्ध्वज्वलनम् ' 
तत्त्वमुक्ताकलापः 
156 
[ आत्मन: स्वप्रकाशत्वम् ] 
76. आत्मा स्वेनैव सिद्ध्यत्यहमिति निगमैर्यत् स्वयंज्योतिरुक्तः 
स्वापेऽप्यस्य स्वसिद्धावशयिषि सुखमित्यक्षता प्रत्यभिज्ञा । 
इत्यादिकमपि दार्वाद्युपाधिभिर्दृश्यत्वप्राप्त्यनन्तरमेव । अतस्सर्वेषां मूर्तिदात्री भूतधात्र्येव । एवं सति जीवस्य पृथिवीपरमाण्वादिनिदर्शनेन मूर्तिकल्पनं कथं युज्येत ? ननु 'अङ्गुष्ठमात्रो रवितुल्यरूपः' (श्वे. 5-8) ‘अङ्गुष्ठ- मात्रं पुरुषं निश्चकर्ष यमो बलात्' (भ.भा.) इत्यादौ जीवस्याङ्गुष्ठप्रमितत्वमुच्यते किल । एतत्कथमिति चेत् ? सम्यक् पृष्टमायुष्मता । तर्ह्यणुपरिमाणत्वं कथमनेन सिद्ध्यतीति त्वयैव वक्तव्यम् । अधिकं त्वध्यात्मंम् ॥ 
जिज्ञासयैव पृच्छाम इति चेत्, शृणु सादरम् । एतादृशविचारस्तु रहस्येव न संशयः ।। अध्यात्मशास्त्रं गहनमत्यन्तमवधारय । त्यज्यतां वाग्विलसितं दयां वर्षतु माधवः ॥ तावत्तु सह्यतां सर्वं सर्वं सम्यग्भवेत् ध्रुवम् । विनीतानां किलाध्यात्मशास्त्रं वश्यं भवेत् क्रमात् ।। 
किञ्च पूर्वं (श्लो.4) धर्मभूतज्ञानविशिष्टजीवस्वरूपविषये अत्यन्तगहनताया अभिधानात्, धर्मभूत- ज्ञानस्य च मुक्तौ विभुत्वेऽपि संसारावस्थायां तस्य संकोचविकासशालिनः व्यवस्थितपरिमाणस्य दुर्ज्ञेयत्वादपि, तद्विशिष्टस्य जीवस्य मूर्तिकल्पनमावश्यकम् । अत एवात्रापि 'एतेभ्यो भूतेभ्यस्समुत्थाय' इति श्रुतम् । 'संसार्यात्मनः सर्वभूतमयत्वश्रुतेः' (4-2-5) इति श्रीभाष्यमप्यवधेयम् ॥ 
इतोऽप्यत्यन्तसूक्ष्मेऽर्थे जिज्ञासा यदि ते भवेत् । अन्वेषय महात्मानं ज्ञानविज्ञानशेवधिम् ॥ बुद्ध्यतीतेषु तत्त्वेषु वृथा शब्दविवर्धनम् । त्यक्त्वा तु स्मर्यतां कृष्णः ज्ञानविज्ञानदस्सदा ॥ ५ ॥ 
‘स्वस्यैवात्मा तु सिद्धिमनुभवति' इति कथम् ? 'सुखदुःखज्ञानान्यात्मनो लिङ्गम्' (गौ.सू.1-1- 12 ) इति किल सुखदुःखज्ञानाद्याश्रयतयात्मानुमानं वक्ति न्यायसूत्रम् ? स्वतस्सिद्धत्वे तस्य 'निगममितः ' इति वा अनुपदं कथमुक्तिः ? इत्यादिशङ्कां वारयति - आत्मेत्यादिना । यत् = यस्मात् निगमैः = ' अत्रायं पुरुषः स्वयंज्योतिर्भवति' (बृ.6-3-9), ' हृद्यन्तर्ज्योतिः पुरुषः' (बृ.6-3-7), 'येनेदं सर्वं विजानाति तं केन विजानीयात्' (बृ.4-4-14) इत्यादिश्रुतिभिः आत्मा स्वयंज्योतिः = स्वप्रकाशः उक्तः, अतः आत्मा 'अहम्' इति स्वेनैव सिद्ध्यति = अहमित्यनुभवविषयतया आत्मा सर्वेषां स्वतः सिद्धो भवति । सर्वेषां स्वस्वात्मनः स्वतस्सिद्धत्वेऽपि परात्मनः तथात्वाभावात्, प्रमाणान्तरापेक्षाप्यस्तीति श्रुतिवेद्यत्वमप्युच्यते । सिद्धान्ते स्वप्रकाशस्यापि प्रमाणान्तरविषयत्वे विरोधो नास्ति । 'केन प्रमाणेन वस्तुनः सिद्धिः' इति वस्तुसाधकप्रमाणप्रश्नः अन्यः, प्रमाणाविषयत्वविचारः अन्यः । आत्मा यद्यपि स्वत एव सिद्ध्यति, अथापि परात्मनः । स्वदृष्ट्या स्वतस्सिद्धत्वाभावात् शास्त्रवेद्योऽपि भवतीत्याशयः ॥ 
अथवा 'अहम्' इत्यनुभवस्य सर्वैरङ्गीकारेऽपि, वैशेषिकादिभिः आत्मनः स्वप्रकाशत्वानङ्गीकारात्, माध्यमिकैः ‘न ह्यङ्गुल्यग्रमात्मानं स्पृशति' इति न्यायेन स्वस्मिन् स्वस्य विषयत्वस्य विरुद्धतया स्वप्रकाश- 
157 
जीवसरः 
त्वासंभवस्य प्रतिपादनाच्च आत्मनः स्वप्रकाशत्वे श्रुतिरेव प्रमाणमित्याशयः । ननु आत्मनः स्वप्रकाशत्वे कथं विवादो भवेत् । न हि प्रकाशमानं दीपं पश्यन् कश्चित् विवदतीति चेत्; सत्यम्; आत्मनोऽत्यन्तगहनत्वादेव विचारस्यावसरः । किञ्च जाग्रद्दशायां हि शरीरादिविशिष्टस्यैव भानात् शरीरादीनामस्वप्रकाशत्वात्, विवादः स्यादेव । किञ्च 'अहम्' इति प्रतीतेः इन्द्रियादिष्वपि समानत्वात् कथं निर्णय : ? अत एव श्रुतिरपि ' अत्रायं पुरुषः स्वयं ज्योतिर्भवति' (बृ. 6-3-9 ) इति विप्रतिपत्त्यप्रसङ्गात् सुषुप्तिसमय एवात्मनः स्वयंप्रकाशत्वं वदति । अत एव च जाग्रद्दशायामज्ञानिनामहंबुद्धिः भूतात्मादिविषयिण्येवेत्येव परमं रहस्यम् । 'न ह्यङ्गुल्यग्रम्' इति तु अङ्गुल्यग्रस्य जडत्वादात्मनस्त्वजडत्वाच्च समाहितम् ।। 
न च सिद्धान्ते सूक्ष्मशरीरस्यामोक्षमनुवर्तनाङ्गीकारात् सुषुप्तावप्यहमिति प्रतीतिर्विशिष्टविषयिण्येवेति कथं तदा केवलस्यात्मनः स्वप्रकाशत्वमिति वाच्यम् ; अचित्संबन्धस्य सत्तयैव व्यवहारकारणत्वेनाहंप्रतीतौ विषयत्वाभावादचिदंशस्य । तर्हि जाग्रदवस्थायामपि तथैव कुतो न स्यादिति चेत्, जाग्रत्काले स्थूलशरीरभानस्यानुभवसिद्धत्वात् सुषुप्तावात्मनस्स्वप्रकाशत्वकथनम् । वैशेषिकदर्शनस्याध्यात्मशास्त्रत्वाभावात्, अभ्युपगमवादेन जाग्रत्कालिकानुभवमात्राङ्गीकारेण वाऽस्वप्रकाशत्वमुक्तम् । ज्ञानिनां तु जाग्रद्दशायां देहातिरिक्तात्मप्रकाशस्तु वर्तेतैव । तेषां त्रिविधव्यवहारः पूर्वमेव (श्लो. 1) समर्थितः ।। 
ननु आत्मनः सुषुप्तावपि स्वयंप्रकाशत्वे सुप्तोत्थितेन 'मामप्यहं एतावन्तं कालं न ज्ञातवान् ' इत्येवानुसन्धानं कथम् ? अत आत्मा न स्वयंप्रकाशः इति शङ्कां निराकरोति-स्वापेऽपीत्यादिना । स्वापेऽपि = सुषुप्तावपि अस्य - आत्मनः स्वसिद्धौ = स्वप्रकाशत्वे सुखं अशयिषि = 'सुखमहमस्वाप्सम्’ इति प्रत्यभिज्ञा अक्षता = बाधकरहिता प्रमाणं भवत्येव ॥ 
अस्ति किल सर्वेषां सुप्तोत्थितानाम् ' अहं सुखम् अस्वाप्सम्', 'महानानन्दोऽभूत्तदा मम' इत्यादिः सुषुप्तिविषयको व्यवहारः । ‘मन्दमगच्छम्' इत्यादाविव 'सुखम्' इति क्रियाविशेषणम् । तेन सुषुप्तिकालिकः आनन्दः, सुखं वा प्रत्यभिज्ञायते । तच्च सुखं जाग्रद्दशादौ यथा विषयसंबन्धाधीनम्, न तादृशं भवितुमर्हति सुषुप्तौ तदा बाह्यविषयसंबन्धस्यासंभवात् । अतस्तत्सुखमात्मस्वरूपसंबन्ध्येव । सुखं नामानुकूलत्वप्रकारज्ञानजन्यः धर्मभूतज्ञानस्यावस्थाविशेषः जाग्रद्दशायामनुभवसिद्धः । सर्वेषामपि स्वात्मा खलु स्वस्य अनुकूलतमः, 'आत्मनस्तु कामाय सर्वं प्रियं भवति' (बृ.4-4-5 ) इति हि प्रसिद्धम् । यद्यपि श्रीभाष्यकारैः अत्रात्मशब्दः परमात्मपरो वर्णितः, उत्तरत्र तस्यैवोपास्यत्वाभिधानात् प्रीतिद्वेषयोः जीवाधीनत्वा- भावाच्च । अथापि, संसारिणां स्वात्मैव परमानुकूलः । अतः स्वानुकूलेषु प्रीतिः, स्वप्रतिकूलेषु द्वेषश्च औत्सर्गिकः । एतद्दृष्ट्या 'आत्मनस्तु कामाय सर्वं प्रियं भवति' इत्यत्र यथाश्रुतार्थोऽपि स्वरसः । अतः तन्न त्यज्यते । तथैवोक्तोऽप्यर्थ: वैज्ञानिकत्वान्न निवार्यते । श्रीभाष्यकारैरपि अग्रे 'आत्मपदस्य जीवपरत्वेऽपि ' इति व्याख्यान्तरमप्यनुगृहीतम् । ततश्च सुषुप्तौ शुद्धस्यात्मनः भानात् तद्गतमनुकूलतमत्वमपि स्वयमेव भासते । तदेव च प्रतिसन्धीयतेऽनन्तरम् 'सुखमहमस्वाप्सम्' इति । ततश्च सुषुप्तावप्यात्मनः भानात् स्वप्रकाशत्वमात्मनस्सिद्धम् । तर्हि 'मामप्यहं न ज्ञानवान्' इति कथं व्यवहार इति चेत्, अस्य व्यवहारस्य 
तत्त्वमुक्ताकलापः 
158 
चेतश्चान्यानपेक्षं मतिषु न हि भवेत् किञ्च वेदान्तदृष्ट्या 
ज्ञानत्वादेष धीवत् स्वविषयधिषणानिर्व्यपेक्षस्वसिद्धिः ॥ ६ ॥ 
जाग्रद्दशाकालिकत्वात्, जाग्रद्दशायां यादृशोऽयमहमर्थो भासते शरीरादिविशिष्टः, तादृशस्य सुषुप्तावभानात् तथा व्यपदेशः सुतरां संगच्छते || 
ननु तर्हि सुषुप्तिरेव मुक्तिः स्यात्, शुद्धस्यात्मनो भानादिति चेत्, जाग्रत्कालिकदुःखाद्यभावमात्राभि- प्रायेण 'शुद्धस्य' इत्यभिधानात् । आत्मस्वरूपसंबन्ध्यानुकूल्यस्यापि लेशत एव भानं सुषुप्तौ, बन्धस्या- निवृत्तेः । मुक्तावेव पूर्णसुखस्वरूपभानमिति मुक्तिसुषुप्त्योरजगजान्तरायितत्वात् । जीवात्मनः परमात्मनि लयो हि बहुविधः । सुषुप्तौ, मूर्छायाम्, मरणे, मुक्तौ चेति बहुविधास्ववस्थासु जीवात्मनः परमात्मनि लयप्रतिपादनात् लये तारतम्यं वर्तत एव । आस्वप्यवस्थासु अवान्तरतारतम्यमपि वर्तत एव । निद्रा, गाढनिद्रा, अत्यन्तगाढनिद्रा इत्यादितारतम्यस्यानुभवसिद्धत्वात् । निद्रायां गाढत्वं पुरुषभेदेनापि दृश्यते । तमोगुणतारतम्यमनिवार्यमेव । अतः परमात्मनि लयमात्रान्न पूर्णमुक्तिः । सुषुप्त्यादिकमधिकृत्य विस्तरेण विचारोऽग्रे ( श्लो. 26) द्रष्टव्यः ॥ 
ननु आत्मनोऽत्यन्तमान्तरत्वेन बाह्येन्द्रियैः ग्रहणासंभवेऽपि, मनसैव तद्ग्रहणं भवतु ! किं स्वप्रकाशत्वकल्पनेनेत्यत्राह-चेत इत्यादि । चेतश्च = मनोऽपि मतिषु = स्वसाध्येषु ज्ञानेषु अन्यानपेक्षम् = सामग्र्यन्तरनिरपेक्षं न हि भवेत् = न हि समर्थं भवितुमर्हति । मनो हि बाह्यविषयेषु यथा न स्वतन्त्रं प्रवर्तते, किन्तु बाह्येन्द्रियद्वारैव, एवमान्तरविषयेऽपि सुखादिविशिष्टमात्मानमेव गृह्णीयान्मनः । केवलेन मनसा शुद्धस्याहमर्थस्य ग्रहणे सर्वेऽप्यात्मज्ञानिनो भवेयुः । सुषुप्तौ तु आत्मस्वरूपातिरिक्तस्य सुखस्याभावात् 'सुखमहमस्वाप्सम्' इति प्रतीत्या सुषुप्तौ मानसप्रत्यक्षसाधनमपि न संभवति । वस्तुतो मनसोऽपि सुषुप्तौ लयात्, अन्यथा निद्राया एवासंभवात् सा प्रतीतिः आत्मनः स्फुरणकृतैव, न तु मानसी । किञ्च सर्वव्यवहाराणामहमर्थमूलकत्वेन, तस्य प्रकाशो यद्यन्याधीनः स्यात्, तर्ह्यनवस्था दुर्वारा। सुखदुःखादिभि- रात्मानुमानकथनमपि परात्मदृष्ट्या, विशुद्धात्मदृष्ट्या वा । अतश्चात्मा स्वप्रकाश एव ॥ 
- 
T 
ननु 'सुखमहमस्वाप्सम्' इति प्रतीतौ दुःखाभाव एव विषयः, भारापगमे 'सुखी संवृत्तोऽहम् ' इतिवत् । आत्मस्वरूपस्यैव सुखरूपत्वे, तस्य स्वप्रकाशत्वे च, आत्मनः सदा भासमानत्वेन सदा सुखानुभव एव स्यात्, सांसारिकदुःखानुभव एव कस्यापि न स्यात् । अत आत्मा न सुखस्वरूपः, न वा स्वप्रकाश इति शङ्कायाम्, अन्ततो वेदप्रामाण्यमूलकमेवात्मनः स्वयंप्रकाशत्वमित्याह – किञ्चेत्यादि । अपि च वेदान्तदृष्ट्या = वेदान्तस्य स्वतः प्रमाणभूतस्य दृष्ट्या एषः = आत्मा धीवत् = धर्मभूतज्ञानवदेव स्वविषयधिषणानिर्व्यपेक्षस्वसिद्धिः = स्वः = आत्मा, तद्विषयिणी या धिषणा = बुद्धिः तन्निर्व्यपक्षा= तत्सहकारानपेक्षिणी स्वस्य सिद्धिः यस्य सः, इति पुल्लिङ्गः शब्दः, एष इत्युक्तात्मविशेषणत्वात् । एवञ्चात्रैवमनुमानं विवक्षितम् ‘आत्मा स्वविषयकज्ञानान्तराधीनसिद्धिको न, ज्ञानत्वात्, धर्मभूतज्ञानवत्' इति 
159 
[आत्मन: प्रत्यक्त्वम् ] 
77. 
प्रत्यक्त्वं पुंसि केचित् स्वविषयधिषणाधारतामात्रमाहुः 
स्वस्मै स्वेनैव भानं तदिति समुचिते तत्स्वतस्सिद्धिसिद्धेः । 
जीवसरः 
धर्मभूतज्ञानं दृष्टान्तः, तस्य ज्ञानान्तराधीनसिद्धिकत्वेऽनवस्थाप्रसङ्गः इत्यादि बुद्धिसरे भविष्यति । उक्तानुमाने हेतोः स्वरूपासिद्धावापादितायाम्, तत्परिहाराय ' वेदान्तदृष्ट्या' इत्युक्तम् । 'अत्रायं पुरुषः स्वयं ज्योतिः ' ‘हृद्यन्तर्ज्योतिः पुरुषः' इत्यादिश्रुतिर्विवक्षिता । 
ननु किमिदं विचित्रं वन्ध्यासुतसंभाषणप्रतिज्ञावदुच्यते ? 'स्वविषयकज्ञानान्तराधीनसिद्धिकत्वा- भावः आत्मनोऽनुमानेन साध्यते ? अनुमानेनाविषयीकरणे कथमनुमानप्रवृत्तिः ? इति चेत्, सत्यम्, विप्रतिपद्यमानं प्रत्येवानुमानाभिधानात् । महामेधावी कुमारिलोऽपि हि जडात्मवादी । अतस्तादृशान् प्रत्यनुमानप्रदर्शनम् । न हि सिद्धान्तेऽपि आत्मनो ज्ञानान्तरविषयत्वं निराक्रियते, किन्तु ज्ञानान्तराधीनसिद्धि- कत्वमेव । सिद्धिर्नाम सत्तानिश्चयः, स चान्यत्र ज्ञानान्तराधीनः । आत्मनः स्वयंसिद्धत्वेऽपि न वेद्यत्वनिषेधः । अन्ततः आत्मपदजन्यबोधविषयत्वमात्मन आवश्यकमेव । अन्यथा तत्पदमर्थशून्यमेव स्यादिति न कश्चन विरोधः ॥ 
यदपि चोक्तम् – आत्मनस्सुखरूपत्वे स्वप्रकाशत्वे च लोके दुःखानुभव एव कस्यापि न स्यादिति, तन्न । आत्मस्वरूपानुकूल्यस्य संसारदशायां कर्मणावरणात्, आत्मस्वरूपगतमानुकूल्यं न संपूर्णतो भासते । अत एव बाह्यविषयानन्दसंपादनार्थं संसारिजीवानां प्रवृत्तिः । संसारदशायां विषयानन्दस्यैव सुखत्वभ्रान्त्या च जाग्रद्दशायां आत्मस्वरूपसुखभानमाच्छादितमिव भवति । सुषुप्तौ तु विषयसुखभानाभावादात्मस्वरूपसुखमेव भासते । अत एव भारापगमे 'सुखी' इतिवदपि न युक्तम् । आत्मनो जडत्वपक्ष एव तथा वक्तव्यत्व- निर्बन्धः । न तु स्वप्रकाशत्वपक्षे । अतस्सुषुप्तौ आत्मा स्वयं प्रकाशते ।। ६ ।। 
मात्र 
ननु आत्मा ‘अहम्' इति स्वेनैव सिद्ध्यतीति न युक्तम् । 'अहम्' इति प्रतीतौ आत्मव्यतिरिक्तस्य जडस्यान्तःकरणस्यापि भानात् । ‘अहम्' इति यं निर्दिशन्ति जनाः, तमेव अन्ये जनाः ‘त्वम्' ‘अयम्’ 'सः' इत्यादिपदैरपि निर्दिशन्ति । अहंत्वं तु प्रत्यक्त्वरूपम्, त्वंत्वादिकं तु पराक्त्वरूपम् । त्वंत्वस्य चेतनैकान्तत्वेऽपि सः इति तत्त्वस्याचेतनसाधारणत्वात्, अहमित्यत्र जडांशोऽपि मिश्रित एव । अतश्चात्मनि 'अहम्' इति प्रतीत्या प्रत्यक्त्ववत् 'त्व' मादिप्रतीत्या पराक्त्वमप्यावश्यकम् । ततश्चाहंपदार्थः न शुद्धः आत्मा, किन्तु प्रत्यक्पराग्वस्तुमिश्रितः । तत्र प्रत्यगंशः आत्मा, परागंशस्तु अनात्मा अन्तःकरणमेवेति आत्मा नाहमर्थः किन्तु अन्तःकरणावच्छिन्नं चैतन्यमेवेति अहमर्थानात्मत्ववादिनां परेषां मतम् । एवं प्रत्यगात्मा जीव एवेति केचित्, परमात्मैवेति परे । एवं पराक्त्वं जडत्वपर्यायमिति केचित्, अजडत्वविशेष इति च केचित् । अत एतेषां स्वरूपं च निष्कृष्य प्रदर्शयति – प्रत्यक्त्वमित्यादिना । केचित् = आत्मनः अस्वयंप्रकाशत्ववादिनः वैशेषिकादयः पुंसि = आत्मनि स्वविषयधिषणाधारतामात्रम् = स्वविषयकज्ञानस्य 
तत्त्वमुक्ताकलापः 
160 
प्रत्यस्वापेक्षयाऽसौ त्वमयमिति मितः स्वेतरैः स्वस्वबुद्ध्या 
भातं नित्यं परस्मै जडमजडमपि स्यात् परागर्थ एव ॥ ७ ॥ 
स्वयमेव आधारतया भासमानत्वमात्रं प्रत्यक्त्वमाहुः । आत्मनः स्वयंप्रकाशत्वानङ्गीकारे जडात् घटादेः आत्मनः को विशेषः इति चेत्, घटादेः सदा ज्ञेयत्वमेव, ज्ञानाश्रयत्वरूपं ज्ञातृत्वं घटादेः नास्ति । 'जानाति ' अथवा 'जानामि' इति व्यवहारः न हि घटादेः किन्त्वात्मन एव । अत आत्मा हि स्वविषयकज्ञानस्य स्व एवाधारो भवति । इदमेव स्वयंप्रकाशत्वं च जडव्यावृत्तमिति ते अभिप्रयन्ति । परन्तु तत्स्वतस्सिद्धिसिद्धेः = तस्य = आत्मनः स्वतस्सिद्धेः = स्वप्रकाशत्वस्य सिद्धेः = पूर्वश्लोके एव प्रति- पादनात् । स्वतस्सिद्धत्वरूपस्य स्वयंप्रकाशत्वस्य धर्मभूतज्ञानेऽपि सत्त्वेन, स्वस्मै स्वेनैव भानं तत्=स्वतोभासमानत्वमात्रं न प्रत्यक्त्वं, किन्तु स्वतः स्वस्मै भासमानत्वमपि प्रत्यक्त्वम् इति समुचितम्= औचित्यवत् भवति । स्वतो भासमानत्वं प्रत्यक्त्वमिति अद्वैतिनः । परन्तु सिद्धान्ते तत् धर्मभूतज्ञानस्यापि समानम् । प्रकाशस्य फलभोक्ता यः, स एवात्मा प्रत्यक्पदार्थश्च भवति । धर्मभूतज्ञानं जीवात्मनो व्यवहार- निर्वाहकम् । तेन धर्मभूतज्ञानप्रकाशस्य फलं न धर्मभूतज्ञानस्य, किन्तु जीवात्मनो भवतीति जीवात्मा प्रत्यक्, धर्मभूतज्ञानं तु पराक् भवति । ननु आत्मनः प्रत्यक्त्वे, परदृष्ट्यापि तस्य तथात्वमावश्यकम् । न हि घटः एकं प्रति घटः, अन्यं प्रति अघटो भवति । तथा च स्वस्य यथा अहमिति भानम्, तथा परदृष्ट्यापि सः अहमित्येव गृह्येत, प्रत्यक्त्वात् । न हि तथा गृह्यते, किन्तु 'त्वम्' इत्येव । अतः कथं प्रत्यक्त्वमित्यत्राह – प्रत्यङ् इत्यादि । असौ = आत्मा स्वापेक्षयैव प्रत्यङ् = प्रत्यक्पदार्थः भवति । अतः स्वदृष्ट्या ‘अहम्' इति व्यपदेशः । स्वेतरैस्तु = तदितरैस्तु स्वस्वबुद्ध्या = इतरतत्तत्पुरुषदृष्ट्या । अत्र स्वपदार्थः ‘त्वम्’ ‘अय’मिति मितः' इत्यादिवाक्ये प्रधानकर्तारः इतरजनाः । तेषां बुद्ध्या तु 'त्वम्' 'अयम्' इति मितः = 'त्वम्' 'अयम्' इति निर्देशार्हतयैव प्रमितो भवति । न तु 'अहम्' इति । एतादृशवैलक्षण्यसूचनायैव 'तु' शब्दः । अतः प्रत्यक्त्वं सर्वेषां स्वस्वदृष्ट्यैव । इतरदृष्ट्या तु 'त्वम्' ‘अयम्' इति स एवाहमर्थः व्यपदिश्यते । तावता न अहमर्थस्य जडत्वप्रसङ्गः । 'अयम्' इति 'सः' ‘असौ’ इत्यादेरप्युपलक्षकम् । नानात्मवादेऽस्यापरिहार्यत्वं द्रष्टव्यम् ॥ 
- 
- 
ननु भोः ! किं बहुना ! परमात्मा हि सर्वज्ञः परात्मानमपि प्रत्यक्षतो जानीयादेव; परात्मविषयकं ननु परमात्मज्ञानं ‘अहम्’ इत्याकारकं कथं भवेत् ? ' त्वम्' इत्येव भवेत् । तथा चैकत्र प्रत्यक्त्वपराक्त्वयोर्मि- श्रणमनिवार्यमेवेत्यत्राह – भातमित्यादि । जडम्, अजडमपि परस्मै भातम्, नित्यं परागर्थ एव स्यात् इत्यन्वयः । तथा च परस्मै भासमानत्वमन्यत्, परतोभासमानत्वमन्यत् । अयमंशः पूर्वमेव ( जड. 6) निरूपितः । एवञ्च पराक्त्वस्य जडत्वरूपत्वाभावात्, प्रत्यक्त्वपराक्त्वयोर्जीवे सत्त्वेऽपि न विरोधः = स्वापेक्षया प्रत्यक्त्वस्य, परदृष्ट्या पराक्त्वस्य मेलनेऽपि न विरोधः । पराक्त्वस्याजडत्वरूपं ग्रन्थारंभ एव दर्शितम् । ननु दृष्टिभेदेन धर्मा भिद्येरन् किम्? किं न श्रुतमायुष्मता 'परिव्राट्कामुकनामेकस्यां प्रमदातनौ । कुणपः 
161 
जीवसर: 
कामिनी भक्ष्यमिति तिस्रो विकल्पनाः ।।' इति । विकल्पा एते न प्रमाणभावमश्नुवत इति चेत्, एतत्तत्त्वं पूर्वमेव (जड. 2) विचारितम् । विचारयिष्यामो ऽग्रेऽपि (बु.33) ।। 
- 
अथवा – ननु घटादयो हि परस्मै भासन्ते, न तु स्वस्मै । घटादीनां भानं हि चेतनार्थमेव । अतश्च परस्मै भासमानत्वं जडत्वरूपमेव । ततश्च चेतने स्वापेक्षया प्रत्यक्त्वम्, इतरापेक्षया पराक्त्वं चेत्, जडत्वमप्यावश्यकम् । तथा चाहंपदार्थो जडाजडमिश्रणरूप एवेति, अहमर्थः न शुद्ध आत्मेति चेत्, तत्राह - भातमित्यादि । जडम् अजडमपि नित्यं परस्मै भातं चेत्, तत् परागर्थ एव स्यात् । 'नित्यं परस्मै भातम्' इत्यस्य परस्मा एव भातमित्यर्थः । घटादयो हि नित्यं परस्मा एव भासन्ते, न कदापि स्वस्मै । अतस्ते जडाः । आत्मा तु परदृष्ट्या परस्मै भासमानोऽपि, स्वदृष्ट्या स्वस्मा एव भासते । अतः स न जडः । तथा च परस्मा एव भासमानत्वं जडत्वम्, न तु परस्मै भासमानत्वमात्रम् । एवकाररहितं परस्मै भासमानत्वं तु पराक्त्वम्, न जडत्वम् । तथा चाजडमपि पराग्भवेत् । तथा चात्मादिगतं पराक्त्वं अन्यत्, घटादिगतं चान्यदिति । आद्यं परस्मै भासमानत्वम् । द्वितीयं तु परस्मा एव भासमानत्वम्, एतदेव परतो भासमानत्वरूपं जडत्वम् । तथाचाहमर्थे प्रत्यक्त्वपराक्त्वयोर्मेलनम्; न तु जडत्वाजडत्वयोरिति अहमर्थः न जडाजडमिश्रणरूपः ॥ 
परमार्थतस्तु - लोकदृष्ट्या स्वप्रकाशानामपि दीपानामध्यात्मशास्त्रे परस्मा एव भासमानत्वेन जडत्वमेवाङ्गीक्रियते । एतन्यायेन धर्मभूतज्ञानं व्यवहारदृशा स्वप्रकाशमपि यदि धर्मिण्यन्तर्भूतम्, एतेनैव न्यायेन नित्यविभूतिरपि यदि परमात्म्यन्येवान्तर्भवेत्, तत्कक्ष्यायां पराक्त्वस्य जडत्वरूपत्वेऽपि न कापि हानिरित्येव पर्यवस्यति । इतरत्सर्वं व्यवहारसौकर्याय | 
धर्मभूतस्य ज्ञानस्यावार्या स्यात्स्वप्रकाशता । तथा नित्यविभूतेश्च जडता नैव युज्यते ।। 
एतदर्थं हि क्लिश्यन्ति हन्ताचार्या दयामयाः । गुरोश्शापस्तु शिष्यः स्यादिति सम्यगुदीरितम् ॥ एतन्मध्ये तथैकात्म्यवादिनोऽपि वृथैव हि । शब्दमात्रेण तृप्यन्तो मार्गं रुन्धन्ति देहिनाम् ।। 
I 
वस्तुतस्तु – जीवेशभेदस्य जीवानां परस्परं भेदस्य च समर्थयिष्यमाणत्वात्, अहंत्वत्वंत्वयोर्जडा- जडरूपत्वं न संभवत्येव । अतश्च पराक्त्वं जडत्वपर्यायमन्यत्, अजडानुगतं चान्यदेव वक्तव्यमिति पराक्पदं नाना मन्तव्यम् । किं बहुना ! सर्वेषामपि व्यवहाराणां शरीरविशिष्टविषयकत्वेऽपि प्रत्यक्त्वं तु आत्मन्येव पर्यवस्यति, न कुत्रापि जडे । प्रयोजकत्वमन्यत्, विषयत्वं चान्यदेव || 
एतादृशीषु चर्चासु न कर्तव्यो मुधाग्रहः । करणें, जायते नूनं तत्त्वबाधो महान् बत ! | तपसापि दुरूहेषु विषयेष्वखिलेष्वपि । कथमेते तु मन्यन्ते वृथा चर्चां फलेग्रहिम्? || 
अयि ः भोः ! किमिति पुनरप्युपक्रान्तविस्मरणम् ? न वयमात्मनोऽहंप्रत्ययविषयत्वमेव नास्तीति वदामः। किन्तु लोके अहंप्रतीतावनहमोऽपि विषयत्वात्, सा प्रतीतिश्चेतनैकान्ता न भवतीत्येतन्मात्रं वदामः । अहमिति यं निर्दिशति जनः, तमेव त्वमित्यपि निर्दिशत्यन्यः कश्चित् । ततश्चैकत्र प्रत्यक्त्वपराक्त्वयोः 
तत्त्वमुक्ताकलापः 
162 
दर्शनात्, तयोर्धर्मयोरत्यन्तं विरोधात्, अहंपदार्थस्तत्र मिश्रित एव भाति । अतोऽत्रान्तः करणावच्छिन्नस्यैवात्मनो भानात्, विशुद्ध आत्मा नाहमर्थ इति चेत्, न विस्मरणमस्माकम् । प्रतीतिप्रयोजकत्वमन्यत्, प्रतीविषयत्वं चान्यदेवेत्यादिकं पूर्वमेवाभिहितम् । लोके जनः यं मनसि निधाय अहमिति व्यपदिशति, सोऽर्थः पुरतो वर्तमानस्य परस्य सर्वथातीन्द्रियः । एवं सति तमेवार्थं त्वमिति परः कथं निर्दिशेत् ? किन्तु शरीरं वा चेतनाधिष्ठितं शरीरं वा त्वमिति निर्दिशति, न तु शुद्धं चेतनम् अतीन्द्रियत्वात् । अतस्तत्र प्रत्यगर्थोऽन्यः, परागर्थोऽप्यन्य एवेति युष्मदस्मत्प्रत्ययगोचरत्वमेकस्य नास्त्येवेति न साङ्कर्यम् ॥ 
ननु ‘अहं स्थूलः' इति यदा कश्चिद्वदति, तदान्यः 'त्वं न स्थूलः, त्वत्तोऽपि स्थूलास्सन्ति किल' इति यदि वदेत्, तदैकस्यैवार्थस्याहमर्थत्वं त्वमर्थत्वञ्चायात्येवेति कथं न साङ्कर्यमिति चेत्; अतीव स्थूल- दृग्भवान् । संसारिणामयं व्यवहारः, न ज्ञानिनाम् । अतः शब्दार्थप्रत्ययानां साङ्कर्यमिदम् । अतोऽस्य 'भोस्साधो ! नैवंविधेषु विश्वसितुमर्हसि ' ( न्या. मं. 7 ) इति जयन्तभट्टवचनमेव समीचीनमुत्तरम् ॥ 
एतेन ‘युष्मदस्मत्प्रत्ययगोचरयोः' इत्यादिना 'प्रत्यक्त्वपराक्त्वयोर्मिश्रणात् अहमर्थश्चिदचिद्ग्रन्थिरूपः न केवलचेतनः' इति वचनम्, लोकदृष्ट्याऽऽपातरमणीयम्, न क्षोदक्षममिति दर्शितम् । तथा हि श्रीभाष्यम् – ‘अहंप्रत्ययसिद्धोऽहमर्थः, युष्मत्प्रत्ययसिद्धो युष्मदर्थः । तत्र ' अहं जानामि इति सिद्धो ज्ञाता युष्मदर्थ इति वचनम् ‘जननी मे वन्ध्या' इतिवद्व्याहतार्थम् (1-1-1) इति । एवञ्चेदं जीवात्मानमङ्गीकृत्य परमात्मानं निराकृतवतां सांख्यसौगतादीनां दृष्ट्या, न तु वैदिकवेदान्तिदृष्ट्या । अत एवाहमर्थानात्मत्वादोऽपि सौगतादिदृष्ट्यैव, न तु वैदिकवेदान्तिदृष्ट्येति श्रीभाष्यकाराशयः ।। 
अयं भावः– आत्मा नाहमर्थः इति वदतस्तवाशयः कः ? कि 'अहम्' इति प्रतीतौ आत्मा विषयतया न भासते इति, अथवात्मा प्रत्यगर्थो न भवतीति, उत अहंशब्दवाच्यो न भवतीति । नाद्यः, 'अहं प्रत्ययविषयत्वात्' (ब्र. सू. शं. अध्यास.) इति भवदाचार्यैरेवात्मनोऽहंप्रत्ययविषयत्वाङ्गीकारात् । न द्वितीयः, आत्मनः प्रत्यक्त्वस्य कदाप्यनपायात् । नापि तृतीयः, 'अहम्' इत्येव सर्वैः स्वात्मनो व्यपदेशेन, स्वात्मभिन्नस्याहंशब्दवाच्यत्वस्य कस्यापि केनाप्यनङ्गीकारात् । अहंत्वमेव प्रत्यक्त्वम् । तत्तु आत्मनः स्वरूपम् । तच्च न शब्दप्रयोगापेक्षम् । न च सुषुप्त्यादौ अहंशब्दप्रयोगाभावात्, आत्मनोऽ- हमर्थत्वं नास्तीति शङ्क्यम्; शब्दप्रयोगाभावमात्रेण वस्तुनोऽभावासिद्धेः । घटपदं विना घटोप- लब्धेर्दशनात् । अन्यश्च शब्दः, अन्यच्च ज्ञानम्, अन्यश्चार्थः । शब्दार्थप्रत्ययानां साङ्कर्यादेवैतादृशृ- वादानामुन्मेषः । वस्तुतस्तु त्रयमपीदं परस्परविलक्षणमेवेति तत्तदवसरे प्रदर्श्यते । ननु चाक्षं सूक्ष्मशरीरसंबन्धस्यानपायात्, तद्विशिष्टस्यैवाहमर्थत्वात् शुद्ध आत्मा इदानीं कदापि नाहमर्थ इति चेत्, सूक्ष्मशरीरं हि सर्वथातीन्द्रियम्, अत एव शास्त्रैकगम्यम् । तस्य 'अहम् ' प्रतीतिव्यवहारादिप्रयोजकत्वेऽपि वस्तुस्वरूपदृष्ट्या विषयत्वं कदापि नास्त्येव । एवञ्च प्रत्यक्त्वस्यैवाहंत्वात्, तस्य च कदाप्यनपायात् अहमर्थ एवात्मा ॥ 
163 
जीवसर: 
ननु किमित्येकदेशानुवादेन वञ्चयसि ? ' न चायमेकान्तेनाविषयः, अहंप्रत्ययविषयत्वात्' इति ह्याचार्यवचनम्? तेनांशतोऽहमर्थस्य विषयत्वसिद्धिः । न तु कार्त्स्न्येनति चेत्; अयि भोः ! त्वमेवैकदेशमनु- वदसि । ‘युष्मत्प्रत्ययापेतस्य च प्रत्यगात्मनोऽविषयत्वं ब्रवीषि । उच्यते - न चायमेकान्तेनाविषयः अहंप्रत्ययविषयत्वात्' इति हि पूर्णं वचनम् । अनेन च प्रत्यगात्मनोऽविषयत्वमाशंक्याहंप्रत्ययविषयत्वमेव समर्थ्यत इत्यस्मदिष्टसिद्धिः । एकान्तेनाविषयत्वनिराकरणेनैकदेशविषयत्वमेव तत्प्रतीतेः सिद्ध्येत्, न तु कार्त्स्न्येन विषयत्वं सिद्ध्येदिति चेत्, घटादिप्रत्ययेष्वपीदं समानम् । घटं साक्षात्पश्यतो जायमाने 'अयं घटः' इति प्रत्ययेऽपि न हि घटः कार्त्स्न्येन विषयः; अनेकगुणविशिष्टस्य केनाप्येकेन प्रमाणेन कृत्स्नग्रहणं हि कदापि कस्यापि न संभवत्येव । तावता घटस्याप्यविषयत्वं किं त्वं ब्रवीषि । तर्हि घटः ब्रह्म च समानं संवृत्तं भवतो ब्रह्मन् ! एतादृशचर्चया को लाभः ? कस्य? 
ननु भोः ! उपक्रान्तं पुनर्विस्मृतमेवायुष्मता । अहंप्रत्यये आत्मनो यथा विषयत्वम्, तथानात्मनोऽपि विषयत्वं वाच्यम्, अन्यथा तस्य ' त्वम्' इति निर्देशः कथं घटेत ? एवञ्चाहमर्थे प्रत्यक्त्ववत्पराक्त्वमप्यवर्जनीय- मिति विशुद्ध आत्मा नाहंप्रत्ययविषयः । दृश्यते च 'अहं स्थूलः ' ' अहं कृशः' इत्यादिव्यवहारे परागर्थस्य शरीरस्यापि अहंप्रत्ययविषयत्वम् । स्थूलदशायां यथानहमोऽप्यहंत्वम्, एवं ' अहं सुखी' इत्यादावपि सूक्ष्मशरीरम्, अहंकाराख्यमन्तःकरणं वा अहंप्रत्ययविषयो भवति, न तु शुद्ध इति चेत्; 'अहं स्थूलः' इत्यादौ शुद्धस्य भानं नास्त्येवेत्यसकृदुक्तम् । ‘अहम्' इति प्रतीतेः अन्तःकरणावच्छिन्नचैतन्यप्रयोज्यत्वेऽपि सूक्ष्मस्यान्तःकरणस्य तद्विषयत्वं त्वसंभवि । परापेक्षया तु तादृशान्तःकरणदृष्ट्या त्वमादिपदप्रयोगोऽ- प्यसंभव्येव । अतः ‘युष्मदस्मत्प्रत्ययगोचरयोः' इत्याद्याचार्यवचनं संसार्यात्मदृष्ट्या स्थूलशरीरात्मविषयक एव, न त्वात्मविषयकः । ज्ञानिनां तु त्रिविधोऽपि व्यवहारः पूर्वमेव प्रदर्शितः । किञ्च – यस्य प्रत्यगर्थस्या- वेशाज्जडमप्यन्तःकरणं प्रत्यगिव भातीत्युच्यते ' अहम्' इति, तस्यात्मनोऽहमर्थत्वं नास्तीतिवचनम्, यस्य वह्नेरावेशादयसोऽपि दाहकत्वात् ' अयो दहति' इति व्यपदिश्यते, तस्य वह्नेर्दाहकत्वाभाववचनवदुप- हास्यम् । अहंत्वस्यैव प्रत्यक्त्वरूपत्वात्, अहमर्थत्वमपि प्रत्यक्त्वरूपमेवेति, शब्दप्रयोगरहितायामवस्थायामपि आत्मनोऽहमर्थत्वम्=प्रत्यक्त्वं दुरपह्नवमित्यहमर्थ एवात्मा ॥ 
किं बहुना ! भूमविद्यायाम् - ' तरति शोकमात्मवित्' (छां. 7-1-3) इति सर्वशोकनाशकमात्मवेदन- मुपदेष्टुं प्रवृत्तेन सनत्कुमारेण भूमपदवाच्यं परं ब्रह्मोपदिश्य, तस्य सर्वात्मत्वम् - ' स एवाधस्तात् । स एवेदं सर्वम्' इत्यादिनोपदिश्य, तस्यैव प्रत्यगात्मत्वमपि 'अथातोऽहङ्कारादेश एवाहमेवाधस्तात् ' 'अहमेवेदं सर्वम्' (7-26-1) इत्यादिनोपदिश्य, प्रकृतात्मोपदेशपरंपरात्रैव विश्राम्यतीति बोधनाय 'अथात आत्मादेश एवात्मैवाधस्तात् .......आत्मैवेदं सर्वम्' (7-26-2 ) इति समापितम् । अतश्च संदंशपतितस्याह- मर्थस्यैव प्रकृतभूमत्वम्, आत्मत्वं च स्पष्टमभिहितमिति आत्मनोऽहमर्थत्वमेव पारमार्थिकम् । अहंपदार्थत्व- मन्यत्, अहमर्थत्वं चान्यत्, अहंत्वं चान्यदित्येवान्तिमो निर्णयः । एतेनाहमर्थविनाशो न मोक्षः, किन्तु अहमर्थवैपुल्यमेवेत्येव परमः सिद्धान्तः ॥ ७ ॥तत्त्वमुक्ताकलापः 
164 
[आत्मन: कर्तृत्वादिः ] 
78. 
बोद्धा कर्ता च भोक्ता दृढमवगमितः प्रत्यगर्थः प्रमाणै: 
कर्तृत्वाभाववादे स्वयमिह भगवानान्यपर्यं त्वगायत् । कर्ता शास्त्रार्थवत्त्वात् कृतिषु च स पराधीन आभाषि सूत्रै: 
चित्रैः कर्मप्रवाहैर्यतनविषमता सर्वतन्त्राविगीता ॥ ८ ॥ 
एवमात्मा ज्ञानस्वरूपः ज्ञाता = ज्ञानाश्रयश्चेति ज्ञाधिकरणोक्तं साधितम् । आत्मनः ज्ञातृत्वं यथा स्वाभाविकं तथैव कर्तृत्वमपि स्वाभाविकमिति कर्त्रधिकरणसिद्धं निरूपयति- बोद्धेत्यादिना । प्रत्यगर्थः = अहमर्थः बोद्धा = ज्ञानाश्रयः कर्ता = प्रयत्नाश्रयः भोक्ता च भोगाश्रयश्च = सुखदुःखाद्याश्रयश्च प्रमाणैः प्रत्यक्षानुमानागमैः दृढम् = दुरपह्नवतया अवगमितः = निश्चितः ।। 
ननु – 'प्रकृतेः क्रियमाणानि गुणैः कर्माणि सर्वशः । अहङ्कारविमूढात्मा कर्ताहमिति मन्यते ।।' (गी. 3-27) इति गुणानामेव कर्तृत्वम्, न त्वात्मन इति भगवतैव किलोक्तमित्यत्राह - कर्तृत्वाभावे- त्यादि । इह कर्तृत्वाभाववादे = आत्मनः कर्तृत्वं नास्तीत्याद्यभिधानेऽस्मिन् भगवान् = गीतोपदेष्टा आन्यपर्यम्= अर्थान्तरपरताम् स्वयं तु अगायत् = तस्यामेव गीतीयां स्वयमेव हि ह्यभिदधे । 'अधिष्ठानं तथा कर्ता करणं च पृथग्विधम् । विविधाश्च पृथक्चेष्टा दैवं चैवात्र पञ्चमम् ॥' (गी. 18-14 ) 'शरीरवाङ्गनोभिर्यत्कर्म प्रारभते नरः । न्याय्यं वा विपरीतं वा पञ्चैते तस्य योनयः ॥ ' (१५) इति एकस्य कार्यस्य निष्पत्तौ शरीरेन्द्रियादीनां पञ्चानां अवर्जनीयतामभिधाय, 'तत्रैवं सति कर्तारमात्मानं केवलं तु यः । पश्यत्यकृतबुद्धित्वात्र स पश्यति दुर्मतिः ॥ (गी. 18 - 16 ) इति शरीरादिरहितस्य कर्तृत्वासंभवं हि स एवाह । लेखनादिकार्यं प्रति पत्रमषीलेखन्यादिसाधनानामवर्जनीयत्वमात्रेण पुरुषस्य लेखने कर्तृत्वमेव नास्तीति को वा ब्रवीति मतिमान् ? अत एव किलात्मानं 'कर्ता' इत्येव तस्मिन्नेव श्लोके स निरदिशत् ॥ 
ननु ' कार्यकारणकर्तृत्वे हेतुः प्रकृतिरुच्यते ' (गी. 13-20) इति कर्तृत्वस्य प्रकृतिसंबन्धाधीनत्वस्य भगवतैवाभिधानात् कथं तदित्यत्राह - कर्तेत्यादि । यदि उक्तवचनेन प्रकृतिरेव कर्तृत्वे हेतु:, तर्हि 'पुरुषस्सुख- दुःखानां भोक्तृत्वे हेतुरुच्यते' इति तत्रैवोक्तत्वात् पुरुषस्य भोक्तृत्वमप्यङ्गीकार्यम् । भोक्तृत्वस्य भोगकर्तृत्व- रूपत्वात् कर्तृत्वं सिद्धमेव । किञ्च यत्र भोक्तृत्वम्, तत्र कर्तृत्वमितिव्याप्तेः, तस्य कर्तृत्वमप्यावश्यकम् । अन्यथा अन्यः कर्ता, अन्यो भोक्ता इत्यापत्तिः । एवं सति 'पुण्यस्य फलमिच्छन्ति पुण्यं नेच्छन्ति' इति स्यात् । तत्रेष्टापत्तौ ‘कर्ता शास्त्रार्थवत्त्वात् ' ( ब्र. सू. 2-3-33 ) इति सूत्रशास्त्रानुभवादिविरोधः ॥ 
" 
= 
एवं कर्तृत्वस्य सहजत्वेऽपि, अस्त्यन्यः कश्चन विशेष इत्याह-कृतिषु इत्यादिना । स च जीव: कृतिषु पराधीनः = परमात्माधीनः, न स्वतन्त्र इति सूत्र: 'परात्तु तच्छ्रुतेः' (ब्र.सू. 2-3-40) इत्यादिसूत्रैः आभाषि= स्पष्टमभ्यधायि । अतः जीवस्य कर्तृत्वं सहजमपि परमात्माधीनम् । ननु तर्हि पुण्यपापादिकमपि परमात्मन एव स्यात् । धन्विन एव खलु पापम्, न तु बाणस्य । किञ्च परमात्मनः सर्वान् प्रति साधारणत्वात् 
165 
जीवसर: 
पुण्यपापादिकमपि सर्वेषां समं स्यात् । ततश्च सुखदुःखादितारतम्यं न स्यात् । तारतम्यस्यापि परमात्माधीनत्वे, परमात्मनः वैषम्यम्, निर्घृणता च स्यात् । किञ्च जीवस्य स्वातन्त्र्याभावे कर्तृत्वमपि तस्य न स्यात् । 'स्वतन्त्रः कर्ता' इति खलु भगवान् पाणिनिः । इत्याद्याशङ्कायामाह - चित्रैरित्यादि । चित्रैः = स्वयमेव तरतमगुरुलघुभावाद्यापन्नैः विचित्रैः कर्मप्रवाहैः = अनादेः कालात् बीजाङ्करन्यायेन प्रवाहरूपेण प्रवृत्तैः जीवकर्मभिः यतनविषमता= प्रयत्नवैषम्यम्, तत्प्रयुक्तफलवैषम्यमित्यादिकम् सर्वतन्त्राविगीता = सर्वेष्वपि तन्त्रेषु = सिद्धान्तेषु संमता । नास्माकमेवेयं कल्पनेत्यर्थः ।। 
वेदान्तशास्त्रस्य प्रतिकोटिभूतं शास्त्रं सांख्यमिति मर्मविदः । एवं प्रतिकोटिभूतविषयेषु ज्ञातृत्ववत् कर्तृत्वमप्येको मुख्यो विषयः । आत्मा खलु चैतन्यरूपः, न तु चेतनस्तेषाम् । अत एव चेतनचैतन्यपदे तेषां समानार्थके । प्रकृतिपरिणामभूतबुद्धितत्त्वस्य सान्निध्यात् ज्ञातृत्वं कल्प्यते चैतन्यरूप आत्मनि । कर्तृत्वं तु प्रकृतेरेव, न त्वात्मन इति सांख्याः । तदेतन्निराकृत्य पुरुषस्य ज्ञातृत्वं कर्तृत्वं च स्थापयामास भगवान् बादरायणः 'ज्ञोऽत एव' 'कर्ता शास्त्रार्थवत्त्वात् ' ( ब्र.सू. 2-3-4-5 ) इत्यधिकरणाभ्याम् । पूर्वं 'ज्ञानं च ज्ञातृधर्मः' इत्यादिना ज्ञातृत्वमात्मनः प्रसाधितम् । कर्तृत्वं निरूप्यतेऽस्मिन् श्लोके ॥ 
सांख्यानां मते आत्मा पुरुषशब्देन व्यपदिश्यते । स ज्ञानस्वरूपः, न ज्ञानाश्रयः । 'अहं जानामि' इत्यादिव्यवहारस्तु पुरुषस्य प्रकृतिसंसर्गवशाद्भवति । प्रकृतेः प्रथमः परिणामः महानित्युच्यते । तस्यैव बुद्धितत्त्वम् इति नामान्तरम् । पुरुषः स्वयं निर्धर्मकोऽपि बुद्धितत्त्वसंबन्धवशात् आत्मानं ज्ञातारं कर्तारं भोक्तारं च मन्यते । यदीदं सर्वं आत्मनः सहजो धर्मः, तर्हि सहजस्य कदाप्यनपायात् तस्य मुक्तिरेव न स्यात् । लोके कर्तृत्वज्ञातृत्वादीनां दुःखमिश्रितत्वस्यैव दर्शनात्, एभ्यो धर्मेभ्यो मोचनमन्तरा मुक्तिः कदापि न संभवति । श्रुतिरपि 'असंगो ह्ययम् ।' (बृ.6-3-15) इति सर्वसङ्गरहितत्वमेवास्य वक्तीति तेषामाशयः । सिद्धान्ते तु यद्यसङ्गत्वं स्वभाव:, तर्हि संसारसंगो वा कथमस्य ? न च तदपि वस्तुतो नास्त्येवेति वाच्यम्, 'उभयोरपि संयोगः, तत्कृतस्सर्गः' (सां. का. 21) इति तदीयवचनविरुद्धत्वात् । प्रकृतिपुरुषयोरुभयोरपि विभुत्वेन सान्निध्यस्य सार्वदिकत्वादनिर्मोक्षप्रसङ्गः । कथं तर्हि 'असङ्गो ह्ययम्' इति श्रुतिरिति चेत्, उक्तं भगवतैवास्योत्तरम् - यथा सर्वगतं सौक्ष्म्यादाकाशं नोपलिप्यते । सर्वत्रावस्थितो देहे तथात्मा नोपलिप्यते ॥ (गी. 13-32 ) इति । तथा चात्मा स्वरूपतश्शुद्ध एव । कर्मकृतप्रकृतिसंसर्गवशात् स संसरति । अत एवौपाधिकः संसारः । स्वरूपतः 'असंगो ह्ययं पुरुषः' इत्युच्यत इत्यर्थः । एतन्मतं अग्रे श्लोकत्रयेण (70,71,72) उपवर्ण्य निराक्रियते । प्रकृते कर्तृत्वविषयमात्रं परीक्ष्यते साधनोपयोगित्वात् । निर्विशेषाद्वैतिनोऽपि आत्मनः कर्तृत्वं नाङ्गीकुर्वन्ति । तेऽप्यत्र विवक्षिताः ॥ 
/ 
इदं सर्वमपि बाह्यसांसारिककर्तृत्वमेवेति न शङ्क्यम्; न हि स्वशरीरप्रेरणादौ शरीरान्तरादि- सहकारस्तस्य वर्तते । ' स स्वराड् भवति तस्य सर्वेषु लोकेषु कामचारो भवति', (छां. 7-25-2) इति मुक्तिकालिककर्तृत्वे शरीराद्यपेक्षा न हि तस्य वर्तते । कर्तृत्वस्य दुःखित्वव्याप्तत्वात् मुक्तौ कथं कर्तृत्वप्रसङ्गः । 
तत्त्वमुक्ताकलापः 
166 
अतः ‘कामचारो भवति' इत्यादिकं अर्थवादमात्रम् । अथवा अवरमुक्तिविषयमित्यपि न; मुक्तौ परापरभेदा- भावादेः तत्तत्प्रकरणे विचार्यमाणत्वात् । 'मुक्तः दुःखी, कर्तृत्वात्' इत्यनुमाने कर्मवश्यत्वस्योपाधित्वात् । यत्र यत्र दुःखम्, तत्र कर्मवश्यत्वम्, इति साध्यव्यापकता । यत्र यत्र कर्तृत्वम्, तत्र सर्वत्र कर्मवश्यत्वमिति ईश्वरादावदर्शनात् साधनाव्यापकत्वम् । ईश्वरेऽपि जगत्सृष्ट्यादिकर्तृत्वदर्शनात् । ईश्वरः जीवविशेष एवे- त्यादिरपि तत्प्रकरणे विचार्यते । एतत्सर्वमभिप्रेत्योक्तम् ' दृढमवगमितः' इति ॥ 
न चेदं सर्वं मिथ्यैवेति वाच्यम्; जगन्मिथ्यात्ववादस्यापि निराकरिष्यमाणत्वात् । यदि जीवस्य कर्तृत्वं, तर्हि ‘हेतुः प्रकृतिरुच्यते ' इत्यादिवचनं कथमिति चेत्, संसारावस्थायां कर्मवशाज्जडवद्बद्धस्य जीवस्य, करणकलेवरादियोगेन हि कर्तृत्वं अभिव्यज्यते, यथा वास्यादियोगेन तक्षणादिकर्तृत्वम् । एतदपि सूत्रितम् - 'यथा च तक्षोभयधा' ( ब्र. सू. 2-3-39) इति । कार्यसामान्ये हि साधनादिकारकापेक्षा अवर्ज- नीया । तावता वर्धक्यादेः तक्षणादिकर्तृत्वमेव नास्तीति न हि कश्चित् विवेकी वक्ति । न ह्येकंस्मात् कारणात् कुत्रापि कस्यचित् कार्यस्य निष्पत्तिः । नानाविधकारकमेलनेन हि कार्यं भवति । तत्र प्रत्येकं कारणत्वमेव नास्ति, मिलितानामेव कारणत्वमिति 'प्रतीत्यसमुदय' वादिनो बौद्धाः । इत्यादिकं पूर्वमेव (जड. 32,33) विस्तरेणावर्णि । किञ्च वेदान्तशास्त्रस्य बादरायणप्रणीतस्य साक्षात्प्रतिकोटिभूतं सांख्यशास्त्रमिति प्रायस्सर्वत्रा- धिकरणेषु तस्य पूर्वपक्षतया वर्णनादेव निश्चप्रचम् । अत एव ज्ञाधिकरणम्, कर्तृत्वाधिकरणं च सांख्यविरुद्धतया ज्ञातृत्वकर्तृत्वयोः स्थापनाय प्रवृत्तम् । 'शास्त्रार्थवत्त्वात्' इति सूत्रणेन ज्ञातृत्वकर्तृत्वभोक्तृत्वादीनां सामानाधिकरण्यस्यावश्यकता प्रादर्शि । अत एव कर्तापि कश्चन कारकः । तदभावे कार्यं कथं नाम भवेत् । अतः कर्तुरेव सतः आत्मनः, प्रकृतिसंबन्धात् आपूरणं भवति । नो चेत् 'कर्ता शास्त्रार्थवत्त्वात् ' इत्यादेर्विरोधः दुष्परिहरः ॥ 
1 
अत एव ज्ञाधिकरणम्, कर्त्रधिकरणम्, परायत्ताधिकरणं च वैदिकानां प्राणप्रायं मन्तव्यम् । वैदिकधर्मस्य मध्यकालिकबौद्धधर्मस्य चान्तरमेष्वधिकरणेष्वेव निहितम् । वैदिकास्तु सविशेषवादिनः, मध्य- कालिकबौद्धाः तदनुयायिनश्च निर्विशेषवादिन इतीदमन्तरमप्यवगन्तव्यम् ॥ 
ननु 'सर्वं न्याय्यं युक्तिमत्त्वात्' इति समर्थयतस्तव कथमेषां निराकरणं युज्यत इति चेत्, आशयानभिज्ञो भवान् । अस्त्येषां सर्वेषामपि शास्त्राणामसङ्कीर्णो मर्यादाविशेष इत्यन्यत्र विस्तरेण प्रदर्शयामः । इदं तु वेदान्तशास्त्रं साख्यशास्त्रस्योत्तरशास्त्रम् । जयत्स्रष्टुर्जीववैलक्षण्यप्रदर्शनपरम् । 'अध्यात्मविद्या' पदवाच्यं सर्वश्रेष्ठमत्र विचारविषयः ॥ 
यथा लोकायतं शास्त्रं गौतमेन समीरितम् । लौकिकव्यवहाराणां विचारस्य प्रदर्शकम् ॥ एतदध्यात्मशास्त्रं तु बादरायणकर्तृकम् । जीवानां मोक्षशास्त्रं स्यात् वेदान्तैः प्रतिपादितम् ॥ पूर्वोत्तरे तु मीमांसे वाक्यशास्त्रं तु कथ्यते । वेद-वेदान्तवाक्यानां विचारो विषयस्तयोः ॥ 
1 
एवं निष्कृष्य मर्यादा द्रष्टव्या तु विवेकिना । न साङ्कर्यं क्वचिदपि शास्त्राणां तु परस्परम् ॥ 
167 
जीवसर: 
अयमाशय: – यत्तूक्तं ‘धन्विन एव पापम्, न बाणस्य' इति, तत्रैवं समाधिः । परमात्मा हि सूर्या- लोकवत् सर्वेषां समानः । मनुष्यास्तु अनादिकालप्रवृत्तपुण्यपापवशात्, तेनालोकेन पुण्यं वा साधयेयुः, पापं वा संपादयेयुः । तत्र मनुष्याणां बुद्धिरेव नियामिका । न हि पुरुषा बाणवज्जडाः, किन्तु चैतन्यवन्तः । अतश्च तत्तद्बुद्ध्याद्यनुरोधेन तारतम्येन प्रवर्तन्ते । अतश्च प्रयत्नतारतम्यं फलतारतम्यं च पुरुषबुद्ध्यनुगुणम् । अतो न बाणन्यायः । एवं परमात्मनः साधारणत्वादेव, चेतनबुद्ध्यनुगुणत्वाच्च न वैषम्यनैर्धृण्यादिप्रसक्तिः । 
यदप्युक्तम् - जीवस्य स्वातंत्र्याभावे पाणिन्यनुशासनविरोध इति, अस्त्येव जीवस्यापि स्वातन्त्र्य- मितरकारकापेक्षम् । परमात्मापेक्षया तु पारतन्त्र्यम् । आपेक्षिकस्वातन्त्र्यस्यापि तस्मिन् सत्त्वात् नानुशासन- विरोधः । यस्तु सुकृती स्वस्य स्वातन्त्र्याभावमनुभवपर्यन्तं जानाति, तमधिकृत्योच्यते 'ब्रह्मण्याधाय कर्माणि सङ्गं त्यक्त्वा करोति यः । लिप्यते न स पापेन पद्मपत्रमिवाम्भसा ।। ' ( गी. 5-10 ) इत्यादि । अन्यथा ' करोति यः' इति निर्देशोऽपि विरुद्ध्येत । एतेन - साधनानुष्ठानेऽपि नास्याधिकारः, कर्तृत्वस्याहंकारगर्भत्वात्, अहंकारस्य त्याज्यत्वेन सर्वैरप्यङ्गीकारात् - इत्यादिकं भावनाविशेषमात्रमिति मन्तव्यम् । अखण्डाद्विश्वचैतन्या- ज्जीवस्य प्रत्येकताभावहेतुरेवाहंकाराख्यं तत्त्वम् । तदेव यदि न स्याज्जीवस्य प्रत्येकताभावोऽप्यपगच्छेत् । तदा च का वा सेवा ? को वा सेवकः ? को वा सेव्यः ? अतः 'अहं स्वतन्त्रः' इत्यहंकार एव हेयः । न तु सहजयथावस्थितात्मस्वरूपानुसन्धानरूपः । परमात्मनोऽपि हि 'हन्ताहम्' इत्यनुसन्धानं दृश्यते ॥ 
अन्नपानादिकार्येषु कर्तृत्वं चेन्न दुष्यति । शास्त्रीयेषु च कार्येषु कथं दुष्येत्तु कर्तृता ।। जडाजडविभागोऽपि न स्यादेवान्ततस्तदा । सुसूक्ष्मभावनास्त्वन्याः शास्त्रतत्त्वं तथेतरत् । शास्त्रं विज्ञानरूपं स्यात् भावनास्तु मनोभवाः । अन्योन्यं न विरुद्ध्यन्ते क्षेत्रभेदात्तयोस्सदा ॥ विचाराणां फलं शास्त्रं स्वरूपं च व्यवस्थितम् । अतश्चचक्षमं शास्त्रं न तथा स्युस्तु भावनाः ॥ 
T 
इदमत्र रहस्यमवधेयम् – ‘यः कारयति कर्माणि क्षेत्रज्ञं तं प्रचक्षते । यः करोति च कर्माणि भूतात्मानं विदुर्बुधाः ।। जीवसंज्ञोऽन्तरात्मान्यः सहजस्सर्वदेहिनाम् । येन वेदयते सर्वाः सुखदुःखादिकाः क्रियाः ।।' (मनु.12) इत्याह भवभेषजशास्त्रम् । सर्वत्र भूतात्मा कर्ता, परमात्मा नियामकः । जीवात्मा त्वभिमानात् सर्वं स्वस्मिन्नेवारोप्य पश्यति । तेन बद्धः सुखदुःखादिकमनुभवति । यदा तत्त्वं जानन् अभिमानं क्रमशस्त्यजति, एतादृशमधिकृत्यैवोच्यते सदा मुक्त एव सः' (गी. 5-28 ) इति । अभिमानः स्वस्य परमात्मापेक्षया प्रत्येकताभिमानः । अयमेव स्वातन्त्र्याभिमानः । जीवाः खलु परमात्मांशभूताः । ' यथा सुदीप्तात्पावकाद्विस्फुलिङ्गाः सहस्रशः प्रभवन्ते सरूपाः । तथाक्षराद्विविधाः, सोम्य ! भावाः प्रजायन्ते तत्र चैवापियन्ति ॥ ' ( मुं2-11 ) ' ममैवांशो जीवलोके जीवभूतस्सनातनः' (गीता. 15-7), अंशो नानाव्यपदेशात् (ब्र.सू.2-3-41)इत्यादावेतत्प्रसिद्धम् । अंशत्वं कीदृशमित्यत्र बहुधा विवादे सत्यपि, जीवास्सर्वेऽपि स्वतः चैतन्यस्वरूपाः ब्रह्मांशभूताः, अत एव तच्छेषभूताः । भगवद्गीतायाः षष्ठेऽध्याये बहुत्र ब्रह्मशब्दः जीवपर एव व्याख्यायि । त्रयोदशाध्यायगताः परमात्ममहेश्वरब्रह्मादिशब्दाः जीव एव योज्यन्ते ॥ 
1 
वत्स! शब्दं परित्यज्य स्यादर्थे तव धीर्यदि । विचारेऽधिकृतस्त्वं स्याः नो चेत्तिष्ठ ततो बहिः ।। 
तत्त्वमुक्ताकलापः 
168 
[यत्नसार्थक्यम् ] 
79. यद्भव्यं तन्न न स्यात् यदभवितृ न तद्यलकोट्याऽपि सिद्ध्येत् 
द्वेधाऽपि व्यर्थयत्ना नर इति यदि न स्वोक्तियत्नादिबाधात् । 
परब्रह्मणस्सकाशात् प्रत्येकताभावः यावान् दृढो भवति, तदनुगुणः तथैव पुण्यपापादिप्रवृत्तिः सुखदुःखादिश्चानिवार्यः । अयं प्रत्येकताभावः यावान् शिथिलो भवति, तदनुगुणतया तदीययोगक्षेमादिकं भगवानेव वहति । एतादृशमधिकृत्यैव 'एष एव साधु कर्म कारयति' (कौ. 3-9) इत्यादीनि, विपरीते पुरुषे विपरीतानि वचनानि च प्रवृत्तानि । अत एवाहमर्थनाशो न मोक्षः, किन्त्वहमर्थवैपुल्यमेव ॥ 
अतश्च भगवान् कर्ता आदेष्टा, कारयिता, संमन्ता, अनुमन्ता, सहकर्ता, साक्षी च कक्ष्याभेदेन तत्तज्जीवानां भवति । येषां प्रत्येकताभिमानः संपूर्णतया शिथिलः, तत्र भगवान् कर्ता भवति । त एव अवतारपुरुषाः । एत एव 'जडवत्पारतन्त्र्य' निदर्शनभूताः । तेषां भारं भगवान् संपूर्णतया वहति । एते भगवच्छायारूपाः । एतान् मनसि कृत्वैव पूर्वोक्तं मनुवचनं प्रवृत्तम् । येषामस्ति लेशतोऽभिमानः तेषां आदेष्टा, कारयिता, संमन्ता, भवति । अनन्तरम् अनुमन्ता भवति । ये तु पूर्णाभिमानिनः, स तेषां केवलं साक्षी = उदासीनो भवति । ये तु दुरभिमानिनः, तान् दण्डेन योजयति । अत्रापि कक्ष्याभेदास्सन्ति । पार्श्वे वर्तमानानपि दूरबन्धून् वदन्ति जनाः । अतिदूरे वर्तमानानपि समीपबन्धून् वदन्ति । एवमेव जीवपरमात्मनो- रप्यन्तरमान्तरं विज्ञेयम् । ‘तद्दूरे तद्वदन्तिके' (ईश.) इत्यादिवचनमप्येतदर्थकम् । जीवस्य कर्तृत्वविषयो विचारः न तर्केण निर्णेयः, तपसैव सुज्ञेयः । अतोऽत्र व्यर्थविचारेण वर्धेत विचार इति बोध्यम् ॥ 
1 
T 
1 
एवं परमात्मनः कर्तृत्वं जीवस्वरूपानुगुणं वहुविधं भवति । अत एव तृतीयाध्यायगीतार्थसंग्रहे 'गुणेष्वारोप्य कर्तृताम् । सर्वेश्वरे वा न्यस्य' इति परमाचार्याः । किमधिकोक्त्या ! वेदान्तशास्त्रं हि सांख्यशास्त्रस्य साक्षात्प्रतिकोटिभूतम् । समन्वयाध्यायस्सर्वोऽपि हि सांख्यप्रक्रियानिराकरणपरेति संप्रतिपन्नम् । अविरोधाध्याय प्रथमपादस्सर्वोऽपि तथैव । ज्ञाधिकरणादिकं तु सांख्यनिराकरणपरं स्पष्टम् । कर्त्रधिकरणमपि तथैव । साधनाध्यायफलाध्यायौ तु सांख्यप्रक्रियायाः संपूर्णप्रतिकोटिभूतौ । एवं स्थिते वस्तुतत्त्वे निर्विशेषा- द्वैतिनाम्, नवीन वेदान्तिनाञ्च सांख्यप्रक्रियानुसरणेन जीवस्वरूपादिनिरूपणं कथं वेदान्तशास्त्रं अनुमन्येतेति निर्मत्सरमालोचनीयम् । अधिकं परस्तात् । एतदुपर्यपि यदि जिज्ञासा- 
1 
। 
तद्विद्धि प्रणिपाताद्यैः सेवाद्यैः शिष्यवृत्तिभिः । उपदेक्ष्यन्ति ते तत्त्वं महान्तो योगिपुङ्गवाः ॥ ८ ॥ 
जीवानां प्रयत्नस्य वैफल्यमाशङ्कय परिहरति – यद्भव्यमित्यादिना । अनादेः कालात् प्रवहमाणानां कर्मणामनुगुणं तत्तत्सुखदुःखादिकं भवतीति यदि, यदि च परमात्मापि तत्तत्कर्मानुगुणमेव फलप्रदः, तर्हि यत्=सुखदुःखादिकं भव्यम् = अवश्यं भावि पूर्वकर्मानुरोधेन तत् न न स्यात् = न स्यादिति न, स्यादेव, पूर्वकृतकर्मणस्तादृशत्वात् । यत् = यच्च सुखदुःखादि अभवितृ = सर्वथा न भवितुमर्हति, पूर्वकर्मणस्तादृशत्वात् तत् यत्नकोट्यापि = कोटिशो यत्नैरपि न सिद्ध्येत् । एवञ्च द्वेधापि = प्रकारद्वयेनापि नरः = मनुष्याः 
1 
169 
यद्यत्नेनैव भव्यं भवति यतनतस्तत् स्वहेतूपनीतात् 
दुस्साधायनलभ्ये प्रति यदि यतते, तत्र नैष्फल्यमिष्टम् ॥ ९ H 
जीवसर: 
व्यर्थयत्नाः=निष्फलप्रयत्नाः, प्रयत्नापेक्षया पूर्वकृतकर्मणः प्रबलत्वात् । इति यदि = इति चेत्, न=नैत- देवम् । कुत इत्यत्र प्रथमं प्रतिबन्दीमाह - स्वोक्तियत्नादिबाधात् इति । स्वोक्तिबाधः स्वप्रयत्नबाधश्च । आदिपदेन सर्वलोकव्यवहारादि ग्राह्यम् । अयमर्थः - किमर्थमेवं वदसि त्वम्? मत्प्रबोधनार्थमिति चेत्, मत्प्रबोधनं यद्यवश्यंभावि, तर्हि भवद्वचनमन्तरापि भवेत् । यदि न भावि, भवद्वचनेनापि न भेवेदेवेति त्वद्वचनवैयर्थ्यं दुष्परिहरम् । एवं वचनस्यापि प्रयत्नाधीनत्वात्, प्रयत्नस्य वैफल्यं सिद्धम् । तदीयेतरप्रयत्ना वा आदिपदेन विवक्षिताः । प्रतिदिनं भोजनार्थं प्रयत्नस्सर्वेषामनिवार्यः । किमर्थ: स प्रयत्न : ? प्राणरक्षणार्थमिति यदि, तस्यापि पूर्ववदेवावश्यभावित्वे, अभावित्वे वा यत्नः व्यर्थ एव । एवमेवेतरव्यवहारा अपि ।। 
प्रतिबन्धा अनुत्तरत्वात्, वास्तवं समाधानं पृच्छाम इत्यत्राह - यदित्यादि । यत् फलम् यत्नेनैव भव्यम्=साध्यम्, तत् फलम् स्वहेतूपनीतात् = स्वस्य = यत्नस्य हेतवः ये ज्ञानेच्छादयः, परप्रेरणादयो वा, एतादृशैः स्वहेतुभिः उपनीतात् = उत्पादितात् यतनतः = प्रयत्नाद्भवति । दुस्साधायललभ्ये= दुस्साधम्, अतिकष्टेनापि साधयितुमशक्यम् यत्, तत् प्रति, एवम् अयत्नलभ्यम् = यत्नमन्तरापि पूर्वकर्मवशात् स्वयमेव लभ्यम् यच्च वर्तते, तत् प्रति च यदि यतते, तत्र तु नैष्फल्यम् = प्रयत्नस्य वैफल्यम् इष्टमेव । प्रयत्नस्तु तथाऽज्ञानादेव । अथापि तृतीयकोटेः सत्त्वात् 'व्यर्थयत्नाः नरः' इत्युक्तेरसंभवात्, अस्त्येव प्रयत्नस्य सार्थक्यमित्यर्थः ॥ 
1 
पूर्वपक्षोक्तकोटिद्वयापेक्षया तृतीया कोटिरप्यस्ति ? १) प्रयत्ने कृतेऽपि न भवेदेव इति किञ्चित् इत्येकः । २) प्रयत्नमन्तरापि भवेदेव स्वत इति द्वितीयः । ३) एवम् प्रयत्ने कृते भवेत्, अकृते प्रयत्ने न भवेत् इत्यपि तृतीयोऽपि प्रकारः कश्चिदस्ति । अत्रैव मनुष्यप्रयत्नानां सार्थक्यम् । इतरप्रकारद्वये तु प्रयत्नः व्यर्थ एव । जनास्तु तथाज्ञानात् प्रवर्तन्ते । 'प्रयत्ने कृते फलं भवति' इत्यत्राप्यस्ति कक्ष्याद्वयम् । प्रयत्ने कृते फलं भवति, प्रयत्ने अकृते तु फलं न भवतीत्येका कक्ष्या । प्रयत्नोऽप्यवर्जनीयः फलमप्यवर्जनीयमिति अपरा कक्ष्या । आद्याऽनियता, द्वितीया तु नियता । तत्र द्वतीयं पक्षं वर्णयति – यद्यत्नेत्यादिना । प्रथमस्तु पक्षः सुज्ञत्वान्न विवृतः । प्रथमपक्षे फलनैयत्याभावात्, प्रयत्नस्याप्यनैयत्यं विवक्षितम् । द्वितीयकल्पे तु, फलस्य नैयत्यम्, अत एव तद्धेतूनामपि स्वयमेव नैयत्यं विवक्षितम् । अत एवैतत्पक्षे 'स्वहेतूपनीतात्' इति प्रयत्नस्य विशेषणमुक्तम् ॥ 
एतत्तत्त्वमेवं वर्णयन्ति परावरज्ञाः - ' अप्रार्थितानि दुःखानि यथैवायान्ति देहिनाम् । सुखान्यपि तथा मन्ये दैन्यमत्रातिरिच्यते ॥' ( भाग.) 'तस्यैव हेतोः प्रयतेत कोविदो न लभ्यते यद्धमतामुपर्यधः । तल्लभ्यते दुःखवदन्यतस्सुखं कालेन सर्वत्र गभीररंहसा' (भा. 1-5-18 ) इत्यादि । विना हि प्रयत्नं पूर्वकर्मवशात् दुःखान्यायान्त्येव सर्वेषाम् । तद्वत्सुखान्यपि पूर्वकर्मवशादेव भवेयुः स्वकाले । एवं सति सुखसंपादनाय 
तत्त्वमुक्ताकलापः 
170 
दैन्याश्रयणं मौर्व्यमेव । अतः मानवप्रयत्नसार्थक्यं न दुःखनिवारणे, न वा सुखसंपादने । किन्तु केवल- भगवत्कृपाप्राप्तये प्रयत्नः कार्यः । अत्रैव च पुरुषप्रयत्नसार्थक्यम्, यतस्सृष्टिरेव परमात्मप्राप्त्युद्देश्या । तत्र पूर्वकर्मणां प्रतिकूलत्वमपि नास्ति, अनुकूलत्वमपि नास्ति, भगवानेव भारं वहति ॥ 
यथैव च शिशुर्मातुरुत्सङ्गं काङ्क्षते सदा । तथैव जीवः कश्चित् स्याद्यदि तस्येश्वरो भवेत् ॥ साहाय्ये सर्वदैवेति सृष्टेस्तु नियमो मतः । ईश्वरांशा यतो जीवास्तत आकर्षणं तयोः ।। सहजम्, त्वन्यथाभावः कर्मोपाधिनिबन्धनः । अत एव मुमुक्षूणां परमात्मा सुहृत्तमः ॥ स एव तेषां साधूनां योगक्षेमवहो मतः । सारोऽयं सर्वशास्त्राणां हृदि रक्ष्यं सदा नरैः ॥ सत्सङ्ग एव सर्वस्याप्यौषधं परमं मतम् । गच्छेयुः दूरतो यस्मात्संशयाद्याश्च कश्मलाः ॥ पुराणपठनं मा स्तु किं कुर्यात्सत्समागमः ? सोऽपि पूर्वार्जितेनैव कर्मणा हि भवेन्नृणाम् ।। बुद्धिस्सर्वत्र कुशला दत्ता भगवता तव । सम्यक् सा तु प्रयुक्ता चेत् सर्वक्लेशक्षयो भवेत् ॥ अथवा भगवद्वाक्यं श्रुणु सर्वार्थसाधकम् । सत्सङ्गादेव सदसद्विवेकस्स्यान्नृणामिह । 'भोक्तारं यज्ञतपसां सर्वलोकमहेश्वरम् । सुहृदं सर्वभूतानां ज्ञात्वा मां शान्तिमृच्छति ॥' नेतोऽपि किञ्चित्केनापि शक्यं वक्तुं नृणां हितम् । शिष्टं त्वीश्वरसरे भविष्यति सुविस्तरम् ॥ 
पूर्वजन्मकर्मणां स्थानं किम् ? सर्वं जीवकर्माधीनं चेदीश्वरस्य स्थानं किमिति चेत्, पूर्वश्लोकोक्तं 
स्मर । अधिकमग्रिमसरे ( श्लो. 1) विचार्यते ॥ ९ ॥ 
एतावता प्रबन्धेन जीवानां देहेन्द्रियमनः प्राणबुद्ध्यतिरिक्तत्वप्रदर्शनपूर्वकं जीवस्य स्वप्रकाशत्व- प्रत्यक्त्वादिकं प्रदर्श्य, तस्य कर्तृत्वं स्वाभाविकमिति च प्रदर्शितम् । कर्तृत्वप्रसङ्गात् प्रयत्नस्य स्थानमपि प्रादर्शि । एतदुपरि जीवस्वरूपविषयेऽवश्यवक्तव्यं जीवनानात्वम्, ब्रह्मवैलक्षण्यं च प्रदर्शयितुं विस्तरेण विचारं प्रस्तोतुं प्रवृत्तः प्रथमं औपाधिकजीवभेदवादं भास्करसंमतं निराकरोति - भिन्ना इत्यादि । यथा महाकाशः घटाद्युपाधिवशात् 'घटाकाशः ' 'गृहाकाश:' इत्यादिरीत्या भिन्नतया व्यवह्रियते, तथा परमात्मा सत्यभूताविद्याख्योपाधिसंबन्धवशात् भिन्नतया व्यवह्रियते । उपाधिनाशे घटाकाशस्य महाकाशेन यथैक्यम्, तथैवैक्यं जीवपरयोः, स एव मोक्षः । अतः जीवब्रह्मणोर्भेद औपाधिकः, अभेद एव स्वाभाविकः । एवं घटादीनामुपाधीनां अनेकत्वात् यथा घटाकाशोऽप्यनेकतया व्यपदिश्येत, तथा जीवानां परस्परं भेदोऽ- प्यौपाधिकः । उपाधिभूताचिद्ब्रह्मणोस्तु भेदाभेदावुभावपि स्वाभाविकौ । आत्मवादे हि शरीरेन्द्रियमनोबुद्ध्यतिरिक्तः आत्मा नास्तीति चार्वाकाः तदेकदेशिनश्च । आत्माख्यः पदार्थ एव नास्तीति नैरात्म्यवादिनो, माध्य- मिकाः । क्षणिकविज्ञानमेव आत्मव्यवहारविषय इति वैभाषिकसौत्रान्तिकयोगाचाराः । एते चत्वारोऽपि बौद्धाः आत्मनः अहमर्थत्वं नाङ्गीकुर्वन्ति । जीवमङ्गीकृत्य अतिरिक्तमीश्वरमपि नाङ्गीकुर्वन्त्येते । परंब्रह्माङ्गीकृत्य, तदरिक्ता जीवा न सन्तीति ब्रह्मविवर्तवादिनः । अत्रापि, नानाशरीरकैकजीववादिनः केचित्, एक- शरीरकैकजीववादिनः केचित् । एवं बहुविधा वादास्तत्र तत्र निरस्यन्ते । एवं नानाविधविचित्रविवाद- 
80. 
171 
[भास्करमतनिरास: ] 
भिन्ना जीवाः स्वतः स्युः प्रतिनियततया धीस्मृतीच्छासुखादेः 
चेतोभेदात् व्यवस्था न तु भवति यथा देहबाह्याक्षभेदात् । 
जीवसर: 
1 
विषयभूतस्य जीवेश्वरभेदस्य विस्तरेण विचारोपक्रमसूचनाय प्रथमं स्वमतप्रतिज्ञाया आवश्यकत्वात्, एतावता ग्रन्थभागेन प्रतिपादितं स्वमतमादावनूद्य प्रतिज्ञां प्रदर्शयति- भिन्ना इत्यादि । जीवाः स्वत एव परमात्मनोऽपि । भिन्नाः परस्परञ्च भिन्नाः । जीवेश्वरभेदस्य सिद्धत्वात् प्रतिशरीरं जीवा भिन्नाः इति निरूप्यते । धीस्मृतीच्छासुखादेः = बुद्धेः स्मृतेः, इच्छायाः, सुखादेश्च प्रतिनियततया = व्यवस्थितरीत्या परस्परं विलक्षणतयैवानुभवात्, जीवाः स्वतः = स्वभावत एव न तूपाधिवशात् भिन्नाः परस्परं भिन्नाः स्युः । सुखादेरित्यादिना दुःखादिपरिग्रहः । वदन्त्यन्येऽप्येवम् – 'नानाऽत्मानो व्यवस्थातः ' ( वै.सू.3-2-20) ‘जननमरणकरणानां प्रतिनियमादयुगपत्प्रवृत्तेश्च । पुरुषबहुत्वं सिद्धं त्रैगुण्यविपर्ययाचैव ॥' (सां. का. 8) इति च। व्यवस्थातः=सुखदुःखादिव्यवस्थायाः । तस्य विस्तरः- जननेत्यादि । आत्मनः एकत्वे जननमरणादयः सर्वेषां एकदैव भवेरन् । तथाऽदर्शनात् पुरुषबहुत्वं सिद्धम् । एवं करणानि शरीरेन्द्रियादीनि प्रतिनियतान्येव, युगपच्च न प्रवर्तन्ते । त्रैगुण्यम् = सत्त्वरजस्तमांसि । तेषां विपर्ययः = परस्परविपर्यासः । कश्चित् सात्त्विकः । अन्यस्तु राजसः । अन्यश्च तामसः इत्यादि स्वभावभेदः । एभिः कारणैः जीवानां परस्परं भेद एव || 
1 
- 
मायापरिणामभूतान्तःकरणभेदादेव सुखदुःखादिव्यवस्था भवेत् । किमर्थं जीवभेद इत्याशंक्य निराकरोति - चेतोभेदादित्यादिना । देहबाह्याक्षभेदात् = शरीराणाम्, बाह्येन्द्रियाणां भेदात् यथा सुख- दुःखादिव्यवस्था न भवति, तथा चेतोभेदात् = अन्तः करणभेदादपि सुखदुःखादिव्यवस्था न तु भवति = नैव भवति । एक एव जीवः जन्मभेदेन नानाशरीराणि गृह्णाति । तत्र शरीरादीनां भेदे सत्यपि आत्मभेदो नास्ति । एकस्मिन्नेव समये सौभरिणा अनेकशरीरपरिग्रहस्य वर्णनादपि शरीरादिभेदः आत्मभेदप्रयोजकः सुखादिव्यवस्थाप्रयोजकश्च यथा न भवति, तथैव अन्तः करणभेदोऽपि सुखदुःखादिव्यवस्थाप्रयोजकों न भवति । देहभेदे सत्यपि सौभरे : ' सोऽहम्' इति प्रत्यभिज्ञा न हि न भवति । एवमिन्द्रियभेदे सति, अन्तःकरणमात्रभेदे सति च आत्मनः एकत्वेन प्रत्यभिज्ञाऽनिवार्या । तथाऽदर्शनात् अन्तः करणभेदमात्रेण कर्मवैचित्र्यनिर्वाहो न भवत्येव । न चादृष्टविशेषवशादेव सर्वव्यवस्थोपपद्यतामिति वाच्यम्; संप्रतिपन्नस्थल एव तथा संभवात् । अन्यथा कुत्रापि काचिदपि व्यवस्था केनापि दुरुपपादा स्यादिति सर्वशास्त्रवैय्याकुलीप्रसङ्ग इत्यात्मनां नानात्वमर्जनीयम् । पुरुषभेदे सिद्ध एवादृष्टस्य व्यवस्थापकत्वसंभवः । अदृष्टस्यान्तःकरणधर्मत्वा- भावात् । व्यधिकरणयोर्भोगादृष्टयोः कार्यकारणभावासंभवः सांख्यमतविमर्शे (जी. 70) व्यवस्थापयिष्यते ।। 
किञ्च अन्तःकरणं हि सुखाद्यन्तः पदार्थसाक्षात्कारकरणतया सिद्ध्यति, रूपादिसाक्षात्कारे चक्षु- रादिरिव । ' अन्तःकरणम्' इति पदमेव तस्यान्तःकरणकारकतां वदति । करणं च कर्तारमपेक्षते । एवञ्च अन्योन्यविलक्षणसुखवतां जीवानां तत्करणान्यपि भिन्नानि भवेयुः । एवं कर्त्रधीनत्वे करणस्वरूपस्य, 
तत्त्वमुक्ताकलापः 
172 
नित्यान् भिन्नांश्च जीवान् कथयति निगमस्तद्धि नोपाधितः स्यात् 
आत्माद्वैतश्रुतीनामितरहृदयता तत्र तत्रैव सिद्धा ॥ १० ॥ 
करणाधीनो कर्तृभेदश्चेत् अन्योन्याश्रयोऽनिवार्यः । अतः कर्तुः सुखादिसाक्षात्कारकरणतया सिद्धस्य तस्य जीवभेदव्यवस्थापकत्वं कथमिव भवेत् ? सुखादिकं हि प्रतिजीवं सुतरां व्यवस्थितमेव सर्वानुभवसिद्धम् । एतत्करणतया सिद्धमन्तःकरणमपि प्रतिजीवं भिन्नमेव भवेत् । नो चेत् सुखदुःखाद्यनुभवसाङ्कर्यं स्यात् ॥ 
1 
अपि च निगमः = श्रुतिः जीवान् नित्यान् भिन्नान् = परस्परं भिन्नांश्च कथयति । 'नित्यो नित्यानां चेतनश्चेतनानामेको बहूनां यो विदधाति कामान् । तमात्मास्थं येऽनुपश्यन्ति धीरास्तेषां सुखं शाश्वतं नेतरेषाम्' (श्वे. 6-13 ) इति हि श्रुतिः । नित्यानां बहूनां चेतनानाम् नित्यः एकः यः चेतनः कामान् विदधाति, तम् इत्यन्वयः । नित्यत्वचेतनत्वादौ तारतम्यस्य दुर्वचत्वात् 'नित्यानाम्' इति नावधारणे षष्ठी । 'अनित्यानाम्' इतिच्छेदेनात्र निर्वाहेऽपि उपरि तथाच्छेदासंभवः । ' एको बहूनाम्' इति तु दुर्निवहम् । अतः षष्ठ्यन्तानि जीवपराणि, प्रथमान्तानि परमात्मपराणि । यथाश्रुते त्वनन्वयः स्पष्टः । एवं व्याख्याभेदेऽपि जीवानां फलप्रदस्य परमात्मनः एकत्वम्, जीवानामनेकत्वं नित्यत्वं च कण्ठत एव सिद्धम् । इदमनेकत्वमौपाधिकं कुतो न स्यादित्यत्राह - तद्धीत्यादि । तत् = अनेकत्वम् उपाधितः न हि स्यात् । न ह्युपदेशप्रकरणे औपाधिकौपचारिकादिशब्दाः प्रयोगार्हाः । विधौ = अपूर्वार्थबोधनप्रकरणे परः = अमुख्योऽर्थः शब्दार्थो न भवितुमर्हति । तदर्थमेव प्रवृत्तेषु वाक्येषु लक्षणाङ्गीकारे कुत्रापि न कोऽप्यर्थः प्रतिष्ठितो भवेत् । प्रकृते तत्त्वोपदेशार्थमेव प्रवृत्तेषु वाक्येषु लक्षणाङ्गीकारे, किमपि तत्त्वं निश्चेतुं न शक्यमिति भावः ।। 
अपि चैतादृशज्ञानस्य हि 'तेषां सुखं शाश्वतम्' इति शाश्वतसुखमुक्तिहेतुत्वमुच्यते । औपाधिकत्वज्ञानस्य तत् कथं भवेत् । भवद्दृष्ट्या हि एषामौपाधिकत्वज्ञानस्यैव शाश्वतसुखहेतुत्वं वक्तव्यम्, न त्वनौपाधिकत्व- ज्ञानस्य । अतः तत् स्वाभाविकमेव । ननु 'अयमात्मा ब्रह्म' 'अहं ब्रह्म' इत्यभेदस्यापि श्रुतौ दर्शनात् कथं निर्णयः इत्यात्राह - आत्मेत्यादि । आत्माद्वैतश्रुतीनाम् = आत्मनः ऐक्यप्रतिपादकानां श्रुतिवाक्यानाम् इतरहृदयता=अन्यतात्पर्यकत्वम् तत्र तत्रैव = तत्तत्प्रकरण एव पूर्वापरपरिशीलनादिना सिद्धा = निश्चिता । शरीरशरीरिभावकृतं वा, उपादानोपोदेयभावकृतं वा सामानाधिकरण्यं तत्तत्प्रकरणानुरोधेन ज्ञेयम् ॥ 
अत्रेत्थं विचारावतारः - चिदचिदीश्वरतत्त्वज्ञानमेव सकलविधक्लेशनिवारकमिति ग्रन्थादावेव ( जड. 4) विस्तरेण प्रदर्शितम् । एतावता ग्रन्थभागेनाचिद्वैलक्षण्यस्य प्रदर्शनेऽपि ईश्वरवैलक्षण्यं न तावन्मात्रेण सिद्ध्येत् । यद्यपि 'नाहमीश्वरः' इति ईश्वरभेदोऽपि सर्वानुभवसिद्धः । परं त्वात्मपदवाच्यस्य चित्तत्त्वस्याति- गहनतया, केवलेन लौकिकानुभवेन नैतादृशा विषया निर्णेतुं शक्याः । 'नैषा तर्केण मतिरापनेया प्रोक्तान्येनैव सुज्ञानाय प्रेष्ठा' (कठ.2-8-9) इति श्रुतिरपि स्पष्टमेतद्वदति । श्रुतिमुखनिरीक्षणे तु नैकरूपास्ता दृश्यन्ते । ‘अयमात्मा ब्रह्म’(बृ.6-4-5) 'तत्त्वमसि' (छां. 6-8-7) इत्यादीनि जीवब्रह्मणोरभेदं वदन्ति । 'द्वा सुपर्णा सयुजा सखायौ' (मुं. 3-1-1, वे 4-6 ) 'पृथगात्मानं प्रेरितारं च मत्वा' (श्वे. 1 6 ) इत्यादीनि तयोर्भेदं 
173 
जीवसर: 
वदन्ति । अतः किं कर्तव्यमिति जिज्ञासायां व्याख्यानभेदात्पक्षभेदास्समुत्थिताः । तत्र स्वपक्षः प्रथमपादेन समग्राहि । 'स्वतो जीवाः भिन्ना:' इति मूलप्रतिज्ञा । परमात्मनोऽपि भिन्नाः, परस्परमपि भिन्नाः । जीवस्वरूपं त्वेतावता विस्तरेण परीक्षितमेव । तेन सिद्धोऽयं निष्कृष्टस्तस्याकार इति भावः ॥ 
तत्र जरदद्वैती स्वरूपपरिणामवादी भर्तृप्रपञ्चस्तु - ब्रह्मैव स्वरूपेणैव जगदात्मना परिणमते मृद्घटादिवत् । अतश्चावस्थाभेदेन जीवब्रह्मणोः भेदोऽपि सत्यः, एवं अभेदोऽपि सत्य इति न दोष इत्याह ॥ 
शाङ्करास्तु – मृद्वत्स्वरूपपरिणामे मृद्वदेव नाशप्रसङ्गात् स्वरूपपरिणामवादो न युक्तः, किन्तु रज्जौ सर्पवत् विवर्तवाद एव युक्तः । तथा च ब्रह्मव्यतिरिक्तस्य सर्वस्यापि मिथ्यात्वात्, अद्वैतमेव सत्यम् । द्वैतं तु मिथ्या । अत एव लोकावगतभेदानुवादमात्रं तन्निषेधार्थं क्रियते, भेदवाक्यानां स्वार्थे तात्पर्याभावात् न दोष इति ब्रह्मविवर्तवादिन आहुः । अत्रापि अन्तःकरणावच्छिन्नं चैतन्यमेव जीव इति जीवाज्ञानवादिनः वाचस्पतेः पक्षः । अन्तःकरणप्रतिबिम्बितं चैतन्यं जीव इति ब्रह्माज्ञानवादिनः प्रकाशात्मयतेः पक्षः ॥ 
भास्कराचार्यस्तु उपाधेर्मिथ्यात्वेऽनवस्थाप्रसङ्गात् उपाधिः सत्य एव । एवं सत्योपाधिकृतः जीवस्य ब्रह्म- भेदः, अभेद एव स्वाभाविकः । एवञ्च जीवो न मिथ्या, किन्त्वौपाधिकः । अचिद्ब्रह्मणोस्तु भेदाभेदावित्याचख्यौ । यादवप्रकाशस्तु ब्रह्मणस्साक्षाद्विकारं निविवारयिषुः ब्रह्मणश्शक्तित्रयमङ्गीकृत्य, तत्तच्छक्तिविशिष्टत्व- रूपेण ब्रह्मण्यंशत्रयमौपाधिकं परिकल्प्य तत्तदंशस्य चिदचिदीश्वररूपेण परिणाममातस्थौ । तथा चांशांशिनोस्सर्वत्र भेदाभेदयोः स्वाभाविकत्वात् जडब्रह्मणोः, जीवब्रह्मणोश्च भेदाभेदौ स्वाभाविकावाह । तत्र प्रथमपादेन स्वपक्षं संग्रहेण प्रदर्श्य औपाधिकजीवभेदवादं विमृशति । अग्रे (श्लो. 15) बिम्बप्रतिबिम्बवादस्य स्पष्टविमर्शनवत्, अवच्छेदकवादस्य भामतीकर्तुः वाचस्पतिमिश्रसंमतस्य प्रत्येकनिराकरणं यद्यपि न दृश्यते । परन्तु स पक्षः भास्करमतनिराकरणेनैव निरस्तप्राय इत्याचार्याणामभिप्रायः, अविद्यारूपौधिकजीवभेदस्योभयोः समानत्वात् ॥ 
ननु च ' तत्र को मोहः कः शोकः एकत्वमनुपश्यतः' (ईशा. 7 ) इति ऐकात्म्यदर्शनस्य शोकमोहनिवर्तकत्वं स्पष्टमुच्यते । शोकमोहनिवर्तकं ज्ञानं कथमिव भ्रमो भवेत् ? अतः एकत्वमेव पारमार्थिकम्; अनेकत्वं तु कर्मोपाधिकमेवेति चेत्, न । एतच्छ्रुत्युपबृंहणभूतं भगवतो वचनमस्य तात्पर्यं स्पष्टयति- 'आत्मौपम्येन सर्वत्र समं पश्यति योऽर्जुन । सुखं वा यदि वा दुःखं स योगी परमो मतः । । ' (गी.6-32) इति । अत्रस्थं 'आत्मौपम्येन' इति पदमवधेयम् । साजात्यमूलकमेवेदमैक्यमिति स्पष्टम् । न च साजात्यमूलकैकत्वापेक्षया, औपाधिकानेकत्वमेव वरम्, यतः ' अयो दहति' इत्याद्यौपाधिकस्थले हि अयसो दाहकत्वानुभवः अबाधितः । अत एकत्वं सहजम्, अनेकत्वं त्वौपाधिकं बहुलं दृष्टमिति चेत्, ‘संपन्नो व्रीहिः' इत्यादावनेकत्वं सहजम्, एकत्वं तु जात्यौपाधिकं दृष्टमेव । अत उभयमपि समानम् । न च 'संपन्नो व्रीहिः', इत्यादौ तु एकत्वमनुभवबाधितम्, अत एवौपचारिकः प्रयोग इति युक्तम् । प्रत्यक्षेण पदार्थस्वरूपगुणादिव्यवस्थायां सिद्धायाम्, तदनुगुणकल्पनाया अदोषत्वात् । प्रकृते तु 'आश्चर्यो वक्ता कुशलोऽस्य लब्धा आश्चर्यो ज्ञाता कुशलानुशिष्टः' (कठ. 1-3-7) 'आश्चयवत्पश्यति कश्चिदेनम् आश्चर्य- वद्वदति तथैव चान्यः । आश्चर्यवच्चैनमन्यः शृणोति श्रुत्वाप्येनं वेद न चैव कश्चित् ' ( गी. 2-29) इतितत्त्वमुक्ताकलापः 
174 
अत्यन्तदुरवगाहतया वर्ण्यमाने आत्मनि लाघवगौरवविचारस्यानवसरत्वात् । ' नैषा तर्केण मतिरापनेया' (कठ. 1-2-9) 'तर्काप्रतिष्ठानात् ' ( ब्र.सू. 2-1-11 ) इत्यादि सदा स्मर्तव्यम् || 
ननु भोः ! एवमतिगहनत्वादेव वदामो वयम् - श्रुतिर्यथा वदति, तथाङ्गीकर्तव्यमिति । श्रुतिर्ह्येकत्वं कण्ठत एव खलु वदति 'एकत्वमनुपश्यतः' इतीति चेत्- 'अग्रे एकमेवासीत्' इति कारणावस्थायामेकत्वम् 'बहु स्याम्' ‘तदात्मानं स्वयमकुरुत' इति कार्यावस्थायामनेकत्वमिति सर्वं स्पष्टमेवाभिहितम् । एतदुपयपितः संशयानपि ‘कृत्स्नप्रसक्तिर्निरवयत्वशब्दकोपो वा' इति स्वयमुत्थाप्य सूत्रकारः 'श्रुतेस्तु शब्दमूलत्वात्' इति स्पष्टसमादधौ । एतदुपर्यपि किं वक्तव्यम् । शुष्कतर्क विस्मृत्य चिन्त्यताम् ॥ 
किञ्च समष्टिक्षेत्रगतं तत्त्वैक्यम्, व्यष्टौ तु अनेकत्वमेवेति वैज्ञानिकोऽयं विषयः अग्नि- विष्फुलिङ्गादिभिः स्पष्टीक्रियते । ऐकात्म्यवादश्चाग्रे बहुधा विमृश्यते । परस्परमत्यन्तविरुद्धम् एकत्वमनेकत्वं चैकस्मिन् कथं भवेदिति चेत्, अध्यात्मशास्त्रस्य सर्वापवादरूपत्वेन बुद्धिकृतविरोधादेरत्र नावसरः । अन्यथा मुक्तिसाधनतदनुष्ठानादीनां भेदगर्भत्वेन, भेदस्य मिथ्यात्वे, साधनादीनामपि मिथ्यात्वप्रसङ्गेन शून्यवाद- प्रसङ्गः । अथवा एकस्य मुक्तौ सर्वमुक्तिप्रसङ्गः । असत्यात्सत्यसिद्धिसाधनादिकं एकादश्यां ताम्बूलचर्वण- कथायेत । सर्वमेतत् दृष्टान्तमात्रविश्रान्तं दान्तिकापरिचयमेव ज्ञापयेदित्यलमतिचर्चया । असत्यात् सत्यसिद्धिरप्यग्रे (लो-49) निराक्रियते ॥ 
ननु कोऽयं पक्षपातः ? किं सुभगाभिक्षुकन्यायः ? 'न विधौ परः शब्दार्थ:' इति न्याय इदानीं कुत्र गतः ? मा कुश साधो ! स न कुत्रापि गतः । शरीरशरीरिभावकृतं वा, उपादानोपादेयभावकृतं वा सामानाधिकरण्यं न गौणम्, किन्तु मुख्यमेवेति सामानाधिकरण्यविचारे (बुद्धि) निरूपयिष्यते । अतः एतत्सिद्धान्ते कस्या अपि श्रुतेर्न त्याग इति सर्वश्रुतिसमन्वयः । अत एव न कस्यापि बाधितार्थकत्वम् । अपि च ‘इदमग्रे आसीदेकमेव' इत्येकत्वस्य प्रलयकालिकत्वात्, 'बहु स्याम्' इत्यनेकत्वस्य सृष्टिकालिकत्वा- त्कालभेदेनोभयोर्विरोधाभावादित्यादिकमग्रिमसरे विस्तरेण भविष्यति । अन्यथा सर्वशास्त्रबाधप्रसङ्गः । अधिकं तत्तन्निराकरणवेलायां विशदीक्रियते । अतः जीवाः परस्परं स्वत एव भिन्नाः ॥ 
यद्यप्ययमंशोऽग्रिमसरे (श्लो. 27-33) बहुविस्तरेण विचारयिष्यते, तथाप्यत्र प्रसक्तत्वात्सारत इदमत्र वक्तव्यमतिगहनत्वाद्विषयस्य, यमधिकृत्याद्यावधि बहुधा प्रसृतः, प्रसारितश्च महान् कलिर्बहोः कालात् । अतः पुनःपुनरिदं वक्तव्यं पुनः पुनश्चिन्तनाय । यं विषयं विस्तरेण वर्णयन् भगवान् श्रीभाष्यकारः अन्ते 'एवञ्च सति अभेदो वा भेदो वा द्वयात्मकता वा वेदान्तवेद्यः कोऽयमर्थस्समर्थित: ?' इति प्रश्नं स्वयमुत्थाप्यापि 'सर्वस्य वेदवेद्यत्वात्सर्वं समर्थितम्' इत्युत्तरयन्निर्भरो भवति समनन्तरम् । कुत एतत् ? ननु कियानयं विषयः ? किंमनन्तरवाक्यमेव न दृष्टमायुष्मता ? 'सर्वशरीरतया सर्वप्रकारं ब्रह्मैवावस्थित- मित्यभेदः' इति जगद्ब्रह्मणोश्शरीरशरीरिभावनिबन्धनोऽभेदः इति स्पष्टं वदत्यपि कुत्र वा मुह्यस्यायुष्मन् भोः? भो ब्रह्मन् ! न मुह्यामि । संशये किञ्चित् । परिहरिष्यति भवानिति पृच्छामि । प्रश्नस्तु 'कोऽयमर्थः समर्थित: ?" इति । उत्तरं तु 'सर्वशरीरतया सर्वप्रकारं ब्रह्मैवावस्थितमित्यभेदस्समर्थितः' इति । किं 
175 
जीवसर: 
शरीरशरीरिभावः अभेदेनावस्थितेः प्रयोजकः, उत तथा व्यवहारस्य ? प्रथमपक्षे शरीरशरीरिणोरभेदप्रसङ्गः स्पष्टः । द्वितीयपक्षे तु 'आम्रान् पृष्टः कोविदारानाचष्टे' इतिवत् स्यात् ॥ 
1 
अतोऽत्रैवं वक्तव्यम् प्रतिभाति - शरीरशरीरिभावः न केवलमभेदव्यवहारप्रयोजकः, तथा व्यवहारानुगुणपरिणामविशेषस्यापि प्रयोजकः । जीवेश्वरयोस्संबन्धविवेचने ' तिलेषु तैलं दधिनीव सर्पिः' (श्वे. 1- 15) क्षीरे सर्पिरिवार्पितम् (16) इत्यादीन्यवधेयानि । एवमेतस्य तत्त्वस्य परिचय एवान्नमयादिकोशैः प्रतिपाद्यते स्थूलारुन्धतीन्यायेन । अन्नमयकोश एव 'भूतात्मा' इत्युच्यते । ततः प्राणमय आत्मा । प्राणाः – पञ्चप्राणाः, पञ्चज्ञानेन्द्रियाणि पञ्चकर्मेन्द्रियाणि च । ततो मनोमय आत्मा । ततो विज्ञानमय आत्मा । तत आनन्दमय आत्मा । पूर्वपूर्वापेक्षया उत्तरोत्तर आत्मा आन्तरो भवति । अयमेवांशः 'भूतात्मा चेन्द्रियात्मा च बुद्ध्यात्मा च तथा भवान् । जीवात्मा परमात्मा च त्वमेवं पञ्चधा स्थितः ।।' इत्यादावभि- धीयते । विज्ञानात्मपदेन बुद्ध्यात्मा जीवात्मा च क्रोडीकृतौ । जीवात्मरचनायां बुद्धेः प्रधानत्वात् । 'बुद्धेर्गुणेनात्मगुणेन चैव ह्याराग्रमात्रो ह्यवरोऽपि दृष्टः' (वे. 5-8 ) इति हि श्रुतिः । ' जीवात्मा' पदं हि जीवपदार्थस्य, आत्मपदार्थस्य मिलितस्य वाचकः, यतस्तत्पदं नाखण्डपदम्, किन्तु समस्तपदम् । 'जीव' पदं च 'जीव प्राणधारणे' इति धातुतो निष्पन्नं प्राणाधीनस्थितिकस्य वाचकम् । आत्मपदं च चेतनवाचि । तथा च प्राणोपाधिकचेतनरूपार्थवाचि जीवात्मपदम् । प्राणेति बुद्धीन्द्रियमनसामुपलक्षकम् । एभिरुपाधिभिर्विशिष्ट एव जीवात्मपदवाच्यः । एवञ्चास्मिन् – शरीरे एतादृशो जीवः, तस्य नियन्ता मूलभूतः परमात्मा च उत्तरोत्तरमान्तरतयाऽवतिष्ठत इति सिद्धम् । अयमेवांशः 'गुहां प्रविष्टावात्मानौ हि तद्दर्शनात् ' (ब्र.सू. 1-2-12) इत्यत्रोक्तः । ' ऋतं पिबन्तौ सुकृतस्य लोके गुहां प्रविष्टौ ' ( कठ. 1-3-1) इत्युभयोरपि हृदयगुहावृत्तित्वमुच्यते । 'यो वेद निहितं गुहायाम् ' ( तै. आ. 1) 'हृदि ह्येष आत्मा' (प्र. 3-6) इत्यादौ प्रत्येकमपि जीवात्मपरमात्मनोर्हृदयहंगुहावृत्तित्वमुच्यते । यथा बाह्यं सौरं ज्योतिः बायैः दारुतृणारण्यादिभिरभिव्यक्तो नानारूपधारी नराणामुपकारायावरोहति, तथैव परंज्योतिरूपः परमात्मा जीवबुद्धिमनः प्राणशरीराद्याश्रित्यावतीर्णः नानाविधविचित्रकार्याणि निर्वहते, स्वस्मै स्वप्रीतये क्रीडन्निव । अत एव 'सर्वं तं परादाद्योऽन्यत्रात्मनस्सर्वं वेदेदं ब्रह्मेदं क्षत्रमिमे लोका इमे देवा इमानि भूतानीदं सर्वं यदयमात्मा' (बृ.4-4-6) इति श्रुतिर्वदति । एकमेव परं तत्त्वम् ' तदैक्षत बहुस्याम्' (छां. 6-2-3) 'सोऽकामयत बहुस्याम् ' ( तै. आ. 6) इति संकल्पपूर्वकं नानाभावमापद्यतेति ' तदात्मानं स्वयमकुरुत' (तै. आ. 7) 'आत्मकृतेः ' ‘परिणामात्’(ब्र.सू.1-4-26, 27 ) इति श्रुतिसूत्रादिभिः प्रतिपाद्यते । अखण्डस्यैकस्य बहुभावः कथम् ? इति प्रश्ने 'इन्द्रो मायाभिः पुरुरूप ईयते' (बृ. 4-5-19 ) इत्युत्तरमुच्यते । अत्रैवायस्तास्सर्वेऽपि पण्डितप्रवराः ‘माया” पदार्थः कः? इति । वैदिकनिघण्ट्वनुसारेण मायापदस्य ज्ञानपर्यायत्वेऽपि मिथ्यापर्यायत्वमातस्थुरन्ते केवललौकिकप्रज्ञाः । ‘शब्दमूलत्वात्' इति वदन्त एवं स्वमतं तर्कमूलं प्रतिष्ठापयामासुस्तर्कप्रियाः ।। 
नाद्यापि कलहः शान्तः पण्डितानां परस्परम् । प्रबोधिता अपि प्राज्ञैः काले काले महात्मभिः ।। अणीयसोऽप्यणीयांसमात्मानं मेनिरे बृहत् । तर्कव्यसनिनोऽभूवन्न तपआदिपरायणाः ।। 
तत्त्वमुक्ताकलापः 
81. 
176 
[ यादवप्रकाशमतनिरास: ] 
जीवाः पृथ्व्यादिभूतेष्वणव इव मिथो भेदवन्तः स्वतोऽमी 
सन्मानब्रह्मभागास्तदिह नियतयः सुस्थिता इत्ययुक्तम् । ऐक्यस्याप्यक्षतत्वादनवधि च सति ब्रह्मणि स्यादवद्यम् 
सत्यं तच्चेत्यभिज्ञैर्बहिरगणि मृषावादतोऽप्येष पक्षः ॥ ११ ॥ 
तत्त्वस्थितिस्तु प्रथमं यथावत् धार्यतां हृदि । ततस्त्वेतत्कथमिति चिन्त्यतां श्रद्धया धिया ।। आत्मा तु पञ्चधा स्थित्वा तत्तत्कार्येषु वर्तते । परस्परं च संपर्कोऽप्यस्ति सूक्ष्मस्सुदुर्गमः || कार्यानुमेयं सर्वं स्यात् बहुधा चिन्तनेन च । अन्ततो हृदयेशस्यानुग्रहात् तत्त्वधीर्भवेत् ॥ देहाकारेण भूतात्मा प्रथमं ज्ञायते नृभिः । देहात्मभाववादादेरत्रैवोपक्रमोऽभवत् ।। इन्द्रियाद्यात्मवादाश्चाप्येवं ज्ञेया विवेकिभिः । अन्योन्यमुपकुर्वन्तः शरीरे ते व्यवस्थिताः || एवं सर्वत्र व्याप्त्यैव प्रत्यगर्थस्य, जायते । अहंबुद्धिर्नृणां लोके नान्यथा तद्भवेद् ध्रुवम् ॥ सर्वं वशेऽस्ति तस्यैव मायिनः परमात्मनः । वयं तु मायया बद्धाः कथं ज्ञास्याम उच्यताम् ? || दूरीकृत्य वृथा चर्चा त्यक्त्वा शब्दविवर्धनम् । आराधयामस्तं देवं त्यागाद्यैरात्मसद्गुणैः ॥ तत्प्रसादात्परं ज्ञानं चाप्स्यामश्शान्तिमव्ययाम् । तत्प्रसादादृते नान्या गतिरस्ति नृणां ध्रुवम् ॥ बौद्धानां वैदिकानां च ह्यत्रैवास्ति परं रहः । क्रमात्तर्कपरा जाता बौद्धाः श्रद्धां विहाय ते ॥ अतो हैतुकवादेन नष्टास्ते ह्यात्ममार्गतः । वैदिकास्तु तपोहीनाः श्रद्धातश्शिथिलाः क्रमात् ।। इतोऽपि बहु वक्तव्यम्, क्रमात्सर्वं भविष्यति । दृष्ट्वैकदेशं निर्णेयं न हि किञ्चिच्च साहसात् ॥ धीर्नित्येत्यादिना चैतानर्थान् कालानुसारतः । रिरक्षिषुर्बुद्धिभेदात् आचार्योऽसावसूचयत् ॥ १० ॥ 
= 
यादवप्रकाशसंमतं सर्वत्र स्वाभाविकभेदाभेदवादं विमृशति - जीवा इत्यादि । पृथ्व्यादिभूतेषु अणव इव = पृथिव्यादिभूतानि यथा सांशानि तेषु च परमाण्वादिरूपाण्यपि यथा अनन्तानि सन्ति, तथैव सन्मात्र ब्रह्मभागाः अमी जीवाः सन्मात्रस्वरूपब्रह्मांशभूता अमी जीवाः मिथः स्वतः = स्वभावत एव भेदवन्तः = परस्परं भिन्नाः । तत् = एवं भेदस्य स्वाभाविकत्वादेव इह = जगति नियतयः सुखदुःखादि- व्यवस्थाः सुस्थिताः = सुप्रतिष्ठिताः । जीवेश्वरभेदस्य, जीवानां परस्परभेदस्य च स्वाभाविकत्वादेव सर्वा अपि व्यवस्थाः सम्यक् रक्षिता इत्यर्थः । ब्रह्म शक्तित्रयविशिष्टम् । तादृशविचित्रशक्तिप्रभावात् ब्रह्मैवांश- त्रयविशिष्टं भवति । एकोऽशः अचेतनरूपेण, अपरोंऽशः चेतनरूपेण, अन्योंऽशः ईश्वररूपेण च परिणमते । तत्तद्देशे दोषाः, गुणाश्च व्यवस्थिता भवन्ति । अतो न साङ्कर्यम् । एते अंशा औपाधिकाः । अतो ब्रह्मणो न दोषाश्रयत्वप्रसङ्ग इति तस्याशयः ।। 
तदेतन्निराकरोति - इत्ययुक्तमिति । तत्र हेतुमाह - ऐक्यस्यापीत्यादि । ऐक्यस्यापि = भेदवत् अभेदस्यापि अक्षतत्वात् = स्वाभाविकत्वेन संरक्षितत्वादेव सति= सद्रूपे दोषरहिते ब्रह्मणि अनवधि = अनन्तम् 
177 
जीवसर: 
अवद्यम् च = दोषश्च स्यादेव । तच्च = तादृशमवद्यं च सत्यम् = अबाधितम्, सर्वसत्यत्वाङ्गीकारात् । इति = इति हेतोः अभिज्ञैः = विशेषज्ञैः एष पक्षः स्वाभाविकभेदाभेदपक्षः मृषावादतोऽपि = जगन्मिथ्यात्व- वादिशाङ्करपक्षादपि बहिः अगणि= वेदबाह्यत्वेन परिगणितः ॥ 
= 
अयमत्र संग्रहः – प्राचीनानि ब्रह्मसूत्रव्याख्यानानि कान्यासन्? तानि कस्य सिद्धान्तस्यानुकूलानि? तानि कुतो नष्टानि? इत्यादिविषये सन्ति अभिप्रायभेदाः विदुषाम् । बोधायन / पवर्षी पूर्वेत्तरमीमांसयोर्वृत्तिकारा- वास्तामिति कथ्यते । भगवद्रामानुजैः बोधायनवृत्तिः उल्लिखिता स्वभाष्यमूलग्रन्थत्वेन । बोधायन शिष्येणोपवर्षेण सा वृत्तिः संगृहीतेति प्रपञ्चह्रदयग्रन्थ उल्लिखितमित्यादिकं श्रीभाष्यगूढार्थसंग्रहे श्रीस्वामिपादैः विस्तरेण विचारितम् । उपवर्ष : पूर्वोत्तरमीमांसावृत्तिकारत्वेन श्रीशङ्कराचार्यैरप्यवर्णि (ब्र. सू. भाष्य. 3-3-53)। एतौ ग्रन्थौ बहोः कालात् पूर्वमेव नष्टौ । कतिपयवाक्यखण्डाः परं तत्र तत्रोद्धृता लक्ष्यन्ते । द्रमिडभाष्यं न ब्रह्मसूत्राणाम्, किन्तु छान्दोग्यस्य ब्रह्मनन्दिना कृताया वाक्यसंज्ञक वृत्तेर्भाष्यम् । एतावपि ग्रन्थौ नष्टौ । अद्वैतिनामप्येतौ स्वीयत्वेन संमतौ । परंतु उपवर्षस्य पूर्वोत्तरमीमांसावृत्तिकारत्वात्, तद्गुरुः बोधायनोऽपि तादृश इति ज्ञायते । अतश्चैतावुभौ श्रीरामानुजसिद्धान्तानुकूलाविति ज्ञायते । एतदनन्तरं भर्तृप्रपञ्चनामकेन स्वरूपपरिणामाश्रयणेन ब्रह्मसूत्राणां व्याख्या कृता । स वादः बौद्धैः बहुधा खण्डितः - ब्रह्मणः स्वरूपपरिणामे मृदादिवत्कदाचित् नाशोऽनिवार्य इत्यादिरीत्या । अनन्तरकालिकैः सर्वैरपि वैदिकैः बौद्धोक्तदोषपरिहारार्थं बहुधा प्रयत्नः कृतः । श्रीशङ्कराचार्या एतन्मतं सूत्रभाष्ये, बृहदारण्यकभाष्यादौ च बहुधा खण्डयन्ति । श्रीशङ्कराचार्यैः जगतो मिथ्यात्वमालम्ब्य दोषाणामपि मिथ्यात्वात् ब्रह्मणो नाशाद्यापत्तिर्वारिता । दोषाणामौपाधि- कत्वमाश्रित्य स्वभावतो दोषाभावान्न हानिरिति सिद्धान्तः प्रवर्तितः भास्करेण । एतन्मते उपाधिः मायाविद्यादि- पदवाच्या सत्यभूता प्रकृतिः । ब्रह्मणः प्रकृतेश्च भेदाभेदौ, जीवब्रह्मणोस्त्वभेदः स्वाभाविकः, भेदस्त्वौ- पाधिकः । यादवप्रकाशस्तु ब्रह्मणः शक्तित्रयमभ्युपगम्य, तत्तच्छक्तिविशिष्टांशेन चिदचिदीश्वररूपेण परिणामं चाङ्गीकृत्य ईश्वरांशे दोषाभावं वर्णयामास । भगवद्रामानुजाचार्यैस्तु पूर्वरूपानुपमर्देन तत्तदन्तर्यामित्वरूपेण परिणाममङ्गीकृत्य जगद्ब्रह्मणोः शरीरशरीरिभावोपपादनेन दोषपरिहारः कृतः आत्माधिकरणे । एतद्विस्तर- स्समनन्तरं भविष्यति । प्रकृतश्लोके यादवप्रकाशमतं दूष्यते । शङ्करसंमतविवर्तवादे दोषाणां मिथ्यात्वाद् ब्रह्मणो निर्दुष्टत्वं रक्षितम् । यादवप्रकाशेन भेदाभेदयोरङ्गीकारात्, भेदमादाय दोषपरिहारः यदि क्रियते, तदा अभेदस्यापि सत्त्वेन, तदादाय दोषप्रसङ्गः कथं परिहर्तुं शक्येत । न हि दोषादोषौ भवदाज्ञाधीनाविति मन्वानैः श्रीमद्रामानुजैः वेदार्थसंग्रहे 'ब्रह्माज्ञानपक्षादपि पापीयानयं भेदाभेदपक्ष:' इत्यदूषि इति संग्रहः ॥ 
9 
यद्यपि भास्करमतेऽपि जीवब्रह्मणोरभेदस्य स्वाभाविकत्वाङ्गीकारेण जीवदोषा ब्रह्मणि प्रसज्येरन्निति दोषस्समानः । न चान्तः करणोपाधिकृतत्वाज्जीवभावस्य दोषाणामुपाधिगतत्वेन ब्रह्मणि न प्रसक्तिरिति वाच्यम्; अन्तःकरणावच्छिन्नस्य ब्रह्मण एव जीवत्वात् दोषाणां सत्यत्वाच्च ब्रह्मणि वारयितुमशक्यत्वात् । यादवप्रकाशमते तु ब्रह्मांशत्वाज्जीवानां दोषसंबन्धोऽपि ब्रह्मण एवेति विशेषात् 'पापीयानयं पक्ष : ' इत्यभिहितमिति भाव्यम् ॥ ११ ॥ 
तत्त्वमुक्ताकलापः 
178 
1 
82. 
[अनेकशरीरकैकजीववादनिरासः ] 
देहत्वाद्यैविगीतं निखिलमपि मया ह्यात्मवत् किं च पुंस्त्वात् 
सर्वे जीवा अहं स्युः ; न यदि, भवति ते गौरवादीत्यसारम् । श्रुत्यध्यक्षादिबाधात् ; प्रसजति च तदा तत्तदैक्यं घटादेः 
पक्षादेर्वादिनोश्चेत्यलमिह कलहैस्तज्जिगीषादिमूलैः ॥ १२॥ 
एवं भास्करयादवप्रकाशपक्षौ निराकृत्य विवर्तवादिमतं दुषयितुमुपक्रमते - देहत्वाद्यैरित्यादि । तत्र सन्ति बहवोऽवान्तरपक्षाः व्याख्यातॄणां अभिप्रायभेदात् । ब्रह्मपदवाच्यः परमात्मा एक एव सत्यः, इतरत्सर्वं मिथ्येति एभिः ब्रह्मविवर्तवादिभिरङ्गीकारात्; लोके परिदृश्यमाना व्यवहारव्यवस्था कथं समर्थनीया ? इति प्रश्नस्योत्तरतया बहवः पक्षाः पण्डितैः परिकल्पिताः । ' सर्वं अविद्यावशात् संगच्छते ' इति सारभूतमुत्तरम् । 'अविद्या नाम का?' इति प्रश्नस्योत्तरमपि बहुविधमुच्यते । 'अघटितघटनापटीयस्याः मायापरपर्यायाः अविद्यायाः सर्वमपि भूषणमेव, न तु दुषणम्' इत्येको मार्गः स्वपक्षसंरक्षणाय तैरादृतः । अतः पक्षभेदाः अनिवार्याः संवृत्तास्तस्मिन् मते । तत्र परमात्मैवाविद्यावशात् जीवो भवति । नानात्वम्, तन्निबन्धनसुखदुःखादिकं च सर्वं तस्यैव मायया कल्पितम् । तत्र 'आत्मा एक एव वर्तते' इत्यङ्गीकारात् एतन्मतस्य 'ऐकात्म्यवादः' इति नाम । अत्रापि 'आत्मा एक एव, शरीराणि तु बहूनि ' इत्येकः पक्षः । अस्य 'नानाशरीरकैकात्म्यवाद:' इति नाम । 'आत्माऽपि एकः, शरीरमप्येकमेव ' इत्यन्यः पक्षः । अस्य ‘एकशरीरकैकात्म्यवादः' इति नाम । अयं पक्षः समनन्तर (श्लोक. 13) श्लोके निरस्यते । अत्र तु नानाशरीरकैकात्म्यवादः निरस्यते । 'विगीतं निखिलमपि = विमतं सर्वमपि शरीरम्, मया हि आत्मवत् = मयैव सात्मकं भवति; तत्र हेतुः देहत्वाद्यैरिति । भोगायतनत्वादिकमादिपदार्थः । तथा च ' विमतं देवदत्तादिशरीरम् मदभिन्नात्मकम्, शरीरत्वात्, मच्छरीरवत्' इति प्रयोगो ज्ञेयः । सुखदुःखादिप्रतिसन्धाना- भावस्तु अन्तःकरणभेदाधीनः । एवं शरीरपक्षकानुमानवत् आत्मपक्षकमप्यमनुमानमाह - किञ्चेत्यादिना । सर्वे जीवाः अहं स्युः = मदभिन्ना एव भवेयुः । कुतः ? पुंस्त्वात् = चेतनत्वात्, आत्मत्वाद्वा । 'आत्मानस्सर्वे मदभिन्नाः, आत्मत्वात्, यथा अहम्' इति प्रयोगः । यथा अहं मदभिन्नः, आत्मत्वात्, तथैव सर्वेप्यात्मानः मदभिन्नाः आत्मत्वादेवेत्यर्थः । उक्तार्थे प्रमाणमाह-न यदीत्यादि । एवं यदि नाङ्गीक्रियते, तर्हि= गौरवादि=आत्मनां नानात्वात् गौरवं वस्तुस्वरूपगतम् । कल्पनागौरवम्, ऐक्यश्रुतिविरोधपरिहारकेश इत्यादिकमादिपदग्राह्यम् । एतादृशयुक्तय एव 'बौद्धगृहाद्भिक्षिताः' इत्युपहसन्ति ।। 
हन्त पश्यत मायायाः प्रभावं दुरतिक्रमम् । यां वर्णितुं प्रवृत्तास्ते पण्डिता मोहितास्तया । 
तदेतन्निराकरोति - इत्यप्यसारमिति । तत्र हेतुः = श्रुत्यादीति । श्रुतिबाधः, अध्यक्षबाधः = प्रत्यक्ष- बाधश्च । आदिपदेन उक्तानुमानेऽप्रयोजकत्वापादने, तद्वारकानुकूलतर्काभावो ग्राह्यः । एवं बाधात् इदमसारमि- त्यन्वयः । ‘एवमेतस्मादात्मनः सर्वे प्राणाः सर्वे लोकाः सर्वे देवाः सर्वाणि भूतानि व्यचरन्ति' (बृ. 4-1-20) 
179 
जीवसर: 
( 'सर्व एत आत्मानः (शं.पा.) ', ' यथा सुदीप्तात्पावकाद्विस्फुलिङ्गाः सहस्रशः प्रभवन्ते सरूपाः । तथाक्षराद्विविधाः सौम्य भावाः प्रजायन्ते तत्र चैवापियन्ति' (मु. 1-2-1 ) (भावाः = जीवाः इति शं. भाष्यम्) ‘तोयेन जीवान् व्यससर्ज ' ( म. ना. 1), 'नित्यो नित्यानां चेतनश्चेतनानामेको बहूनां' (श्वे. 6 -13 ) इत्यादौ सर्वत्र जीवानामनेकत्वं कण्ठत एवोक्तम् । अतः ऐकात्म्यवादे प्रथमं श्रुतिविरोधः । लोकानुभवविरोधस्तु स्पष्ट एव । एवम् उक्तानुमानानामप्रयोजकत्वं च; 'शरीरत्वमस्तु, मद्भिन्नात्मकत्वमेवास्तु' इत्यप्रयोजकशङ्कायाम् ‘यदि मद्भिन्नात्मकं स्यात्, तर्हि तत् शरीरं न स्यात्' इत्यनुकूलतर्काभावात् न युक्तम् ।। 
प्रमाणविरुद्धं लाघवमप्रयोजकमित्याह - प्रसजतीत्यादि । घटादीनामपि बहुत्वे गौरवात् जगति द्वितीयो घटो न स्यात् । तदा लाघवात्सर्वत्रैक्ये घटादेः = घटपटादेः तत्तदैक्यं च प्रसजति । एवमेतत्सर्वमतीत्य लाघवमात्रमुच्येत चेत्, लोके गवाद्या अप्यनेके न स्युः । तेषामनेकत्वे पालनपोषणादिक्केशात् गौः एक एव स्यात् । एकत्वमेव सहजम्, अनेकत्वं तु मिथ्यैवेति चेत् तत्राप्याह - पक्षादेरित्यादि । पक्षसपक्षादिभेदोपि न स्यात् । एवं वादिप्रतिवादिनोरपि भेदो न स्यात् । तत्रापि इष्टापत्तौ = अलमिहेत्यादि । वादिप्रतिवादिभेदाभावे, तज्जिगीषादिमूलैः कलहै: अलम् = कलहाः मिथ्येति तूष्णीं स्थीयताम् । अत एवोक्तम् महानैयायिकेन भट्टजयन्तेन 'कर्मैकं बुद्धिरप्येका जगत्येकस्सितो गुणः । तच्चैतन्नित्यमित्येताः स्त्रीगृहे कामुकोक्तयः ॥' ( न्या. म. 3 ) इति । 'स्त्रीगृहे कामुकोक्तयः' इति कामुकः कश्चिद्धूर्तः स्त्रियं वशीकर्तुं 'कुत्रास्ति पुण्यं वा पापं वा सर्वं कल्पितम्' इत्यादि वदेदित्युपहासः । जयन्तभट्टकालेऽद्वैतमतस्याधिकप्रचाराद्यभावात् तेन विस्तरेण विमर्शो नाकारि ॥ 
" एक एव हि भूतात्मा भूते भूते व्यवस्थितः । एकधा बहुधा चैव दृश्यते जलचन्द्रवत् ॥' (ब्र.बि.12) इत्यादिकमपि परमात्मविषयकम् । 'एको विष्णुर्महद्भूतं पृथग्भूतान्यनेकशः । त्रीन् लोकान् व्याप्य भूतात्मा भुङ्क्ते विश्वभुगव्ययः ॥ ' ( म.भा.) इत्यादौ स्पष्टमिदम् । 'भूतात्मा परमात्मा चैव' (सहस्रनाम ) इति च प्रसिद्धम् ॥ 
'भूतात्मा चेन्द्रियात्मा च बुद्ध्यात्मा च तथा भवान् । जीवात्मा परमात्मा च त्वमेवं पञ्चधा स्थितः ॥ ' 
इत्येतस्य रहस्यं तु यावन्न ज्ञायते नरैः । तावत्स्यादेव शब्दानां वर्धनं तु परस्परम् ॥ ज्ञानविज्ञानसंपन्नस्सर्वत्र कुशली भवेत् । तयोरभावे सर्वत्र नूनं स्याच्छब्दवर्धनम् || विज्ञानरहितं ज्ञानं अर्थदार्येऽप्रयोजकम् । ज्ञानहीनं च विज्ञानमनर्थायैव कल्पते । द्वयं हि ब्राह्मणस्योक्तं सर्वशङ्कानिवारकम् । यद्यपि ज्ञानविज्ञानशब्दार्थौ बहुधा कृतौ ।। तत्तत्प्रदेशानुगुणमाचार्यैर्बहुवित्तमैः । निष्कृष्टो वास्तवार्थस्तु कथ्यते शब्दयोस्तयोः ।। ज्ञानमेव हि सर्वत्र व्यवहारे प्रयोजकम् । ज्ञानस्य कारणं यत्तु तद्विज्ञानं परिकीर्तितम् ।। किञ्चैकात्म्यं समष्टौ तु स्याद्व्यवहाराप्रयोजकम् । नानात्मानस्तु व्यष्टौ स्युर्व्यवहारस्य सिद्धये ॥ सांकर्यं नैव हि व्यष्टिसमष्ट्योर्भावयेत्सुधीः । एवमेव विवादानां सूक्ष्मबुद्धिमतामपि ।। 
तत्त्वमुक्ताकलापः 
83. 
180 
[ एकशरीरकैकजीववादनिरास: 
साविद्यं ब्रह्म जीवः स च न बहुतनुर्नेतरे सन्ति जीवाः 
स्वादेकस्य लोके बहुविधपुरुषाध्यासवत् विश्वक्लृप्तिः । नेतः प्राक् केऽपि मुक्ताः, न परमपि, स तु प्राप्स्यति श्रेय एको 
मायोत्यौ बन्धमोक्षाविति च मतमसत् सर्वमानोपरोधात् ॥ १३ ॥ 
शब्दार्थप्रत्ययादीनां सांकर्यं मूलमुच्यते । प्रदर्श्यते च समये सर्वं विस्तरशस्तथा ॥ इत्यलमेभिर्व्यवहारानङ्गभूतैरप्रयोजकैर्विचारैः ॥ १२ ॥ 
अथ एकशरीरकैकजीववादं मुख्यवेदान्तिपक्षमनूद्य निराकरोति - साविद्यमित्यादिना । साविधं ब्रह्म जीव: =अविद्याशबलितम्, अथवा अविद्योपहितं ब्रह्मैव जीव इत्युच्यते । अयमंशः पूर्वश्लोकोक्तपक्षेण समानः । विशेषस्तु - स च न बहुतनुः स च जीवः न नानाशरीरकः । एकमेव शरीरं तस्य वर्तते । अत एव इतरे जीवाः न सन्ति । जीवोऽप्येकः, तस्य शरीरमप्येकमित्यर्थः । दृश्यमानानामनेकशरीराणां का गतिरित्यत्राह – स्वनादित्यादि । लोके एकस्य जीवस्य स्वजात् बहुविधपुरुषाध्यासवत् = स्वप्ने दृश्यमानानां बहुविधानां पुरुषाणां जीवानां यथा अध्यासः, तद्वत् विश्वक्लृप्तिः = जगत्सृष्टिः = जगद्व्यव- हाराणां सर्वेषां कल्पितत्वेनैव निर्वाहः भवेत् ॥ 
- । 
= 
एवमात्मन एकत्वात्, लोकव्यवहारस्य चानुवर्तमानत्वात् - इतः प्राक्केऽपि जीवाः = शुकशङ्करा- चार्यादयोऽपि न मुक्ता: =न मुक्तिं प्राप्ताः । स्वप्नद्रष्टुः जीवस्यैकत्वात्, तत्स्वप्नस्यानुवर्तमानत्वात्, तस्य निवृत्तौ सर्वेषामपि लयात् युगपदेव सर्वेषां मुक्तिः । तावत्पर्यन्तं मुक्तत्वव्यवहारादिकं मायामात्रमेव, न वास्तवम् । अत एव परमपि - इतः परमपि स तु एकः = तादृशः कश्चित् शुको वा, शङ्करो वा श्रेय: = मुक्तिम् न तु प्राप्स्यति = नैव मुक्तो भविष्यति । कुतः बन्धमोक्षौ = बन्धः, मोक्षश्च इत्यादि सर्वमपि मायोत्थौ = मायानिर्मितौ, तथा प्रतिभासमात्रम्, न वास्तवम् । 'न निरोधो नचोत्पत्तिर्न बद्धो न च साधकः । न मुमुक्षुर्न वै मुक्त इत्येषा परमार्थतः ॥' (गौड. 2-32 ) इत्यादिवाक्यं अत्र स्मरणीयम् ॥ 
- 
अहो बत! कियद्वैते वञ्चिताः पण्डितोत्तमाः । विचारयन्तो मायां तां निगीर्णा मायया तया ।। स्वस्वबुद्धिग्रहग्रस्ताः व्यग्रास्तस्यैव साधने । मार्गाद्भष्टाः स्वयं मोहादाचार्यानप्यपातयन् । मुक्तिशास्त्रं च निखिलं बालोपच्छन्दनं जगुः । मायाया वैभवं हन्त ! पश्यन्त्वेतद्विमत्सराः ॥ 
एतन्निराकरोति - इति मतं च असत् = सर्वथा न समीचीनम् । कुतः ? सर्वमानोपरोधात्= सकलप्रमाणविरुद्धत्वात्, तत्प्रयुक्तलौकिकशास्त्रीयसर्वव्यवहारविरुद्धत्वाच्च अयं वादः शून्यवादतुल्य एव । शून्यवादिनो निरधिष्ठानवादिनः, वयं तु ब्रह्माधिष्ठानवादिनः । अत एवोक्तम् ' नैतद्बुद्धेन भाषितम् ' (मां. का. 4-99) इति । ब्रह्म तु सत्यमेकमङ्गीकृतमित्यादिकं तु 'वागाडम्बरमात्रम् ' । शून्यपदं हि बौद्ध : दुर्निरूपवस्तुपर्यायतैव प्रयुक्तमिति तदवसरे (ईश्वर. 43 ) भविष्यति । अत एव 'नैतद्बुद्धेन भाषितम्' इत्यपि 
181 
जीवसर: 
गतप्रायम् । वस्तुतस्तु तस्य श्लोकखण्डस्य भवत्संमतोऽर्थो नैव विवक्षित इत्यपि तत्रैव व्यक्तीभविष्यति । एवमेव शून्यशब्दोऽपि 'वीरहा विषमश्शून्यः' इति भगवन्नामसु पाठात्, न भवत्संमतार्थक इत्यपि स्पष्टीभविष्यति ॥ 
- 
अयं भावः – लोके विविधान् स्वप्नान् सर्वोऽपि जनः पश्यतीत्यनुभवसिद्धम् । स्वप्ने दृश्यमानाः पदार्थाः परमात्मनैव तादात्विकतया सृष्टाः इति यद्यपि निरूपितं 'सन्ध्ये सृष्टिराह हि' ( ब्र.सू. 3-3-1) इति । परन्तु स्वाप्नपदार्थानाम् उपादानं किम् ? स्थानं च किम् ? इत्यादि न निरूपितम् । अत्रैवं विचारमाहुः- विज्ञानात्मा हि जीवः । स तु शरीरं परित्यज्य बहिः न गच्छेत् । 'स्वे शरीरे यथाकामं परिवर्तते' (बृ.4- 1- 18 ) इति स्पष्टं शरीरान्तरेवावस्थानं कथितम् । शरीरस्यान्तः महानगरादीनां स्थानं कथं भवेत् ? इति चेत् — भगवन्मायां दिदृक्षवे मार्कण्डेयाय भगवता प्रदर्शितम् (भाग. 12-9) मायास्वरूपादिकमत्र स्मर्तव्यम् । प्रलयकाले शिशुरूपस्य वटपत्रशायिनो भगवत उदरे जगत्सर्वमपश्यत् मार्कण्डेयः । कथमिदं घटेत ? इति चिन्तयते मार्कण्डेयाय या दुर्विभाव्या, सैव भगवन्मायेति सूचितम् । अत एव स्वप्नविषयेऽपि ‘मायामात्रम्' (ब्र.सू. 2-3-3) इत्यभिहितम् । अतः शरीरान्तरेव भगवन्मायया स्वप्नदर्शनम् । स्थानमस्तु ! उपादानं किम् ? विज्ञानात्मनो जीवस्य विज्ञानमेवोपादानम् । अत एव सः स्वस्मिन्नेव सर्वं पश्यति । शयितस्य तस्य शरीरतुल्यं शरीरान्तरम्, शत्रुमित्रादीनामन्येषां वा शरीरान्तराण्यपि पश्यति । सर्वाणि तानि वस्तूनि स्वस्मिन्नेव स्वविज्ञानेनैव निर्मितानि । 'प्राणानां विज्ञानेन विज्ञानमादाय य एषोऽन्तर्हृदय आकाशस्तस्मिन् शेते' (बृ.4- 1-17) इति श्रवणात् । एतद्दृष्ट्यैव प्रकरणान्तरे (बृ.6-3-9) 'स्वयं निर्माय' इति श्रुतिः ॥ स्वकर्मणा संपादितत्वात् ‘स्वयं निर्माय' इति व्यपदेशः । तर्हि स्वप्नस्रष्टापि जीव एव भवतु इति तु न शक्यम्; जीव एव यदि स्रष्टा तर्हि स्वानन्दहेतूनेव स्वप्नान् सृजेत्, न दुःखहेतून् । जाग्रत्प्रपञ्चसृष्टिविषये ‘इतरव्यपदेशाद्धिताकरणादिदोषप्रसक्तिः' (ब्र.सू.2-1-21) 'अधिकं तु भेदनिर्देशात्' (ब्र.सू.2-1-22) इत्याक्षेपसमाधानादिकं स्वाप्नपदार्थसृष्टिविषयेऽपि समानं मन्तव्यम् । शिष्टमग्रे ( श्लो. 27) भविष्यति ॥ 
"अध्यासः' 
जगन्मिथ्यात्ववादे हि 'सृष्टिदृष्टिवादः' 'दृष्टिसृष्टिवाद:' इति वादद्वयं वर्तते । मायैव जगत उपादानं, मायाविशिष्टत्वाद्ब्रा उपादानमित्युच्यते । 'साविद्यं केऽपि' इत्यग्रिमसरे ( श्लो. 27) अयमंशः अनूदितः । मायोपादानकमिदं जगन्मायाकल्पितो जीवः पश्यतीति सृष्टिदृष्टिवादस्याशयः । एतद्दृष्ट्यैव शुक्तिरजतादिस्थले तादात्त्विकरजतसृष्टिरुच्यते । दृष्टिसृष्टिवादे तु 'सृष्टिः' इत्यस्य इत्येवार्थः । जगत्सर्वं रज्जौ सर्प इवात्मन्यध्यस्तं सत् भासते । अत एवायं 'दृष्टिसृष्टि' पक्ष इत्युच्यते । तथा च ' दृष्टिरेव सृष्टिः, न तु सृष्टिः काचन पारमार्थिकीत्यर्थः । 'सृष्टिपूर्विका दृष्टिः' - सृष्टि- दृष्टिः । सृष्टिरन्या, दृष्टिरन्या इत्यर्थः । दृष्टिसृष्टिवादे तु दृष्टि : - दर्शनमेव सृष्टिरित्यर्थः । वस्तुसद्भावे ज्ञानमेव प्रमाणम् । ज्ञानात्पूर्वं पदार्थसद्भावे किं प्रमाणम् ? ज्ञानार्थयोस्समानकालिकत्वात्, उभयोर्भेदे प्रमाणा- भावात् नास्त्येव ज्ञानातिरिक्तः पदार्थो वास्तव, अतो जगन्मिथ्या । अतश्च दृष्टिरेव सृष्टिरित्ययमेव मुख्यवेदान्तिपक्ष इत्युच्यते । एतन्मते सृष्टिवाक्यादिकं बालोपच्छन्दनवाक्यतुल्यं, न स्वार्थे प्रमाणम् ॥ 
= 
तत्त्वमुक्ताकलापः 
I 
T 
182 
यद्यपि सृष्टिदृष्टिवादेऽपि सृष्टिवाक्यानि जगद्ब्रह्मणोरैक्यतात्पर्यकाणि, न स्वार्थतात्पर्यकाणि, प्रयोजना- भावात् । परं तु दृष्टिसृष्टिवादे तान्यर्थशून्यानीति विशेषः । यत्र यत्राविनाभावस्तत्र सर्वत्रैवमेवान्यतरापलापः दर्शनेषु दृश्यते । 'सहोपलंभनियमादभेदो नीलतद्धियोः' इति मूलभूतो बौद्धानां न्यायः । परन्तु तत्र सर्वत्र 'सहत्व' मेव कूश्माण्डचौर्यन्यायेन भेदसाधकमित्येतत्तत्त्वं तत्तत्प्रकरणे विविच्यते । एवञ्च मायावादिनां मते, आत्मनि जगदध्यस्तं सत् भासते जाग्रदवस्थायामपि । परमात्मनो जगदुपादानत्वमपि जगदध्यासाधिष्ठा- नत्वमेव । अयमेव च विवर्तवाद इत्यप्युच्यते । एतन्मतेऽध्यासाधिष्ठानं ब्रह्मैव जगत्सत्यत्ववादे जगदुपादानमिति, विवर्तवादपरिणामवादयोर्विशेषः । एवञ्च जाग्रत्प्रपञ्चो यथा ब्रह्मण्यध्यस्तः, एवमेव स्वप्ने विज्ञानात्मनि सर्व- मध्यस्तं सत् भासते इति परे, तदेवोपादानमिति वयम् । व्यष्टिकालिकं दर्शनं स्वप्नः, समष्टिकालिकं दर्शनं जाग्रत्प्रपञ्चः । अत एवैकशरीरैकजीववाद एव मुख्यवेदान्तिपक्षः । एवञ्च परमते व्यष्टिस्वप्ने अध्यासाधिष्ठान- भूतो विज्ञानात्मा यः, स एव सिद्धान्ते स्वाप्नपदार्थानामुपादानम् । परसंमताध्यासाधिष्ठानस्यैवोपादानत्वात् । एवञ्च स्वाप्नपदार्थानां स्वप्नस्य स्वविज्ञानेन निर्मितत्वेऽपि यथा सुखदुःखादिकं व्यवस्थितरीत्यैवानुभूयते, एवमेव जाग्रत्प्रपञ्चेऽपीति न कुत्रापि लेशतोऽपि साङ्कर्यम् । मायायाः प्रभाव को वा ऊहितुमपि प्रभवतीति परेषामाशयः । अत एव जाग्रत्प्रपञ्चोऽयं हिरण्यगर्भपदवाच्यस्य कस्यचिदात्मनस्स्वप्नः । अत इतरेषां शरीराणां प्रत्येकं जीवरहितत्वेऽपि स्वप्नद्रष्टृजीवविज्ञानेनेव मायाप्रभावात् सर्वापि व्यवस्था संगच्छते । अयमेव च मुख्यो वेदान्तिपक्ष इत्युक्तम् । एतत्पक्षे सर्वमपि प्रातिभासिकमेव, व्यावहारिकसत्यमपि पृथङ्नास्तीत्येतेषामाशयः।। 
T 
स्वप्नदृष्टान्तेन जगन्मिथ्यात्वसाधनं तु वृथाश्रममात्रम् । श्रीशङ्कराचार्यैरेव हि - 'न स्वप्नादिप्रत्यय- वज्जाग्रत्प्रत्यया भवितुमर्हन्ति । कस्मात् ? वैधर्म्यात् । वैधर्म्यं हि भवति स्वप्नजागरितयोः । किं पुनर्वैधर्म्यम्? बाधाबाधाविति ब्रूमः । बाध्यते हि स्वप्नोपलब्धं वस्तु प्रबुद्धस्य - 'मिथ्या मयोपलब्धः महाजनसमागमः' इति । न चैवं जागरितोपलब्धं वस्तु स्तम्भादिकं कस्याञ्चिदप्यवस्थायां बाध्यते' (ब. सू. 2-2-29) इत्य- भाषि । अतः स्वप्नजाग्रत्पदार्थयोरत्यन्तवैलक्षण्यात् स्वप्नदृष्टान्तेन न जगन्मिथ्यात्वसिद्धिः। न चाचार्यवचनम् आपातरमणीयम् । वस्तुतस्तु जाग्रत्प्रपञ्चस्यापि ब्रह्मज्ञानेन बाधः बहुधा आचार्यैर्वर्ण्यत एवेति वाच्यम्; एवमपि स्वाप्नजाग्रत्प्रपञ्चयोर्वैलक्षण्यानपायात् । किञ्च जाग्रत्स्वप्नपदार्थानां सर्वांशेऽपि साम्ये दृष्टान्तदान्तिकयोरविशेषापत्तिः । अपि च दृष्टान्तमात्राद्यदि वस्तुसिद्धि:, तर्हि जाग्रद्दृष्टान्तात् स्वाप्न- पदार्थानामपि सत्यत्वं कुतो न स्यात् । जाग्रत्काले बाधान्नैवमिति चेत्, जाग्रत्कालेऽपि 'स्वप्न एव मया नानुभूतः' इति नं हि कश्चिद्वक्ति । न च 'स्वप्नस्त्वनुभूतः, तत्र दृष्टाः पदार्थास्तु न सन्ति ' इत्येवानुभवात् पदार्थानां मिथ्यात्वं सिद्ध्यतीति वाच्यम्, 'न सन्ति' इत्यस्य 'इदानीं न सन्ति ' इत्येव तात्पर्यात्, तदानीं पदार्थाभावासिद्धेः । एकस्यामवस्थायामनुभूतानामवस्थान्तरे निषेधासम्भवात् । अन्यथा तुरीयावस्थायां दृष्टानां देवतादीनां जाग्रदवस्थायामदर्शनान्मिथ्यात्वापत्तेः । अञ्जनादिना दृष्टस्य निध्यादेः केवलचक्षुषाऽदर्शनान्मिथ्यात्वा- पत्तेः । किं बहुना, 'दिव्यं ददामि ते चक्षुः' इति भगवद्दत्तदिव्यचक्षुषार्जुनेन दृष्टस्य विश्वरूपस्य केवलचक्षुषादर्शनान्मिथ्यात्वापत्तेः । अतः स्वप्नानुभवो जाग्रदवस्थाया मिथ्यात्वे दृष्टान्तो न भवितुमर्हत्येव ॥ 
84. 
183- 
[ एकजीववादे उपदेशानुपपत्तिः ] 
स्वस्य स्वेनोपदेशो न भवति, न परब्रह्मणा निष्कलत्वात्, 
नाविद्या चेतयित्री, स्वतनुसमधिकं वर्ष्म निर्जीवमात्थ । 
जीवसरः 
किञ्च 'केन कं पश्येत्' इति रीत्या ब्रह्मज्ञानानन्तरं ज्ञातुरेवापरिशेषात् प्रपञ्चबाधं को वा जानीयात्, को वा वदेत्, यथा जाग्रत्पुरुषः 'मिथ्यैव मया दृष्टो धनागमः' इति स्वप्नमधिकृत्य वदति । अतो भवद्दृष्ट्यापि ब्रह्मज्ञानानन्तरं व्यवहारस्यैवा भावात्, तद्विषयको बाधाबाधविचारः हास्यास्पद एव ।। 
किञ्चोपनिषत्सु ब्रह्मसूत्रेषु, गीतायां वा मृदादिदृष्टान्ता एवोच्यन्ते, न कुत्रापि रज्जुसर्पादिदृष्टान्ताः । अत इयं कल्पना बौद्धानुकरणमेव, यतस्त एव स्वप्नदृष्टान्तेन जगन्मिथ्यात्वं साधयन्ति ॥ 
ननु जगतस्सत्यत्वे सत्यस्याहेयत्वात् जगतोऽपि हेयत्वं न स्यादिति चेत्, ज्ञानिनां हेयोपादेय- विभागस्यैवासंभवात् । अन्यथा ज्ञानिनो द्वन्द्वातीतत्वमेव न स्यात् । तर्हि जगतः कदापि न निवृत्तिः स्यात्, सत्यस्य निवृत्त्यसंभवादिति चेत्, शरीराद्यनुवृत्तिकारणाभावादेव जगदनुभवाधीनदुःखादिनिवृत्तिमात्रेण मुक्त्यु- पपत्तेः । अधिकमुपरिष्टात् तत्तत्प्रकरणे विचारयामः ॥ 
ननु च सिद्धान्ते स्वप्नस्य सत्यत्वाङ्गीकारात्, तद्दृष्टान्तेन जगतो मिथ्यात्वं न सिद्ध्यतीत्येव दूषणं कुतो नोच्यत इति चेत्, सत्यम् । परन्तु परैस्तथानङ्गीकारात्, दृष्टान्तस्योभयवादिसम्मतत्वस्यावश्यकत्वाच्च न तथोक्तम् । अपि च- स्वप्नस्सर्वोऽपि सत्य एवेत्यपि न सिद्धान्तसंमतम्, मिथ्याभूतस्वप्नस्यापि दर्शनात्। न च स्वाप्नपदार्थस्य भगवत्सृष्टत्वात् कथं मिथ्यात्वमिति वाच्यम्; जगतः सर्वस्यापि भगवतैव सृष्टत्वाङ्गी- कारेऽपि जगत्सृष्टौ सत्यमिथ्याविभागस्य संमतत्ववदेव, स्वाप्नपदार्थविषयेऽपि विभागानपायात् । कथं विभागो ज्ञेय इति चेत्; स्वप्नतत्त्वविदामुपसर्पणेनैव तद्ज्ञातव्यमित्यलमप्रसक्तविषयविस्तरेण ।। 
एवं मुख्यवेदान्तिदृष्ट्या सर्वमपि प्रातिभासिकम् । तेषां रज्जुसर्पवल्मीकसप समानावेवेत्यादिवचनम्, ‘समलोष्टाश्मकाञ्चनः' इत्यादिवत् परिणामाभावमात्रविषयकम्, न तु तयोरेकरूपतया दर्शनं वेदान्तिनां भवतीत्यभिप्रायकम् । तदा हि ते भ्रान्ता उन्मत्ता एव वा भवेयुरित्यलमनेनाविवेकिदुराग्रहमूलकचर्चाविचारसंवर्धन- केशेन । एवञ्च 'प्रत्ययः सर्वोऽपि मिथ्या, प्रत्ययत्वात्, स्वानप्रत्ययवत्' इत्यप्यप्रयोजकम् । दृष्टान्तमात्रेण न हि वस्तुसिद्धिः । रज्जुसर्पादिदृष्टान्ता वा, स्वप्नदृष्टान्ता वा श्रुतौ कुत्रापि न प्रदर्शिता इत्युक्तमेव । अन्ततो महामेधाविनः कुमारिलस्य – 'युक्त्यानुपेतामसती प्रकल्प्य यद्वासनामर्थनिराक्रियेयम् । आस्थानिवृत्त्यर्थमवादि बौद्धैः ग्राहं गतास्तत्र कथञ्चिदन्ये ।।' इति निरालंबनवादान्तवचनमत्रानुसन्धेयम् ॥ १३ ॥ 
- 
ऐकात्म्यवादे उपदेशानुपपत्तिरूपं महदसामञ्जस्यं प्रदर्शयति - स्वस्येत्यादिना । अविद्योपहितं ब्रह्मैव जीवः । स च एक एव । स्वप्नदृष्टान्तेनैवैतत्सिद्धिः । स्वप्ने हि शत्रुमित्रादीन् बहून् पश्यति । न हि ते जाग्रत्कालिका एव तत्रागच्छन्ति, तदानीमेव तेषामन्यत्र सत्त्वस्य प्रमाणसिद्धत्वात् । अतो स्वप्नः द्रष्टृपुरुषेणैव ते निर्मीयन्ते । अथापि सुखदुःखादयो व्यवस्थिता दृश्यन्ते । अतश्चैक एव चेतनो मायावशाद्भिन्न 
|तत्त्वमुक्ताकलापः 
184 
कश्चित् तत्त्वं ब्रवीतीत्ययमुपनिपतद्भान्तिरुन्मुच्यते चेत्, 
तादृक् भ्रान्तिः पुराऽपि ह्यभवदिति न ते किं तदैवैष मुक्तः ॥ १४ ॥ 
इव भवति, न तु ते वास्तविकाः । अतश्चैकमेव शरीरं जीववत्, इतराणि सर्वाणि शरीराणि निर्जीवानि, तेनैकेनैव जीवेन इतराणि शरीराणि जीववन्तीव भवन्ति इति खलु तव मतम् । एवञ्च परं ब्रह्म एकम्, अविद्या एका, तदुपहितो जीव एकः इति त्रीण्येव वस्तूनि । तेषु कः कस्मै वेदान्तमुपदिशतीति वक्तव्यम् । तत्र स्वस्य स्वेन उपदेशः न भवति = आत्मन एकत्वात्, तस्योपदेशकत्वे, स्वस्मै स्वेनैवोपदेशः कर्तव्यो भवति; तत्तु विरुद्धमनुन्मत्तस्य उपदेश्योपदेशकयोर्भेदस्यावश्यकत्वात् । निष्कलत्वात् = निर्विशेषत्वात् परब्रह्मणा उपदेशो न भवति । असङ्गोदासीनस्वभावं हि ब्रह्म स्वतः । तादृशं निर्विशेषं ब्रह्म कस्मै किमुदिशेत् ? अचेतयित्री = अचेतना जडा, स्वार्थे णिच्, अविद्या नोपदेष्ट्री । अथवा चेतयित्री = उपदेष्ट्री न, इति च्छेदः । अन्यस्य ज्ञानोत्पादनमेव ह्युपदेशः । शरीराण्यनन्तानि सन्ति किल । तत्तदवच्छेदेन, शरीरान्तरावच्छिन्नं प्रत्युपदेशो भवत्विति, चेत् – अवच्छेदवादे भामतीसंमते तत् भवेत्, न तु त्वन्मते । एकमेव शरीरं जीववत्, इतराणि निर्जीवानि इति किल तव मतम् । यतः स्वतनुसमधिकम् = स्वशरीरभिन्नं वर्ष्म= शरीरम् निर्जीवम् = जीवरहितं खलु आत्य - ब्रवीषि । निर्जीवं शरीरं प्रति कथमुपदिशेत्॥ 
ननु शरीरान्तरं न निर्जीवम्, एकेन जीवेन सर्वाणि शरीराण्यपि जीववन्त्येव, अतिरिक्तजीवो निरस्यते । यथा वा स्वप्ने शयानः स्वप्नद्रष्टा पुरुषः बहून् जनान् पश्यति । परिदृश्यमानानि सर्वाण्यपि स्वाप्नवस्तूनि स्वप्नद्रष्टृपुरुषविज्ञानेनैव सृष्टानि । अन्यस्य प्रकारस्यासंभवात् । अत एव तेनैव सर्वमनुभूयते, न तु पार्श्वस्थेन । स्वप्ने बहूनां दर्शनेऽपि तेषां प्रत्येकमात्माभावेऽपि व्यवहारव्यवस्था, ज्ञानाज्ञानादिव्यवस्था, सुखदुःखादिव्यवस्था, गुरुशिष्यभावव्यवस्था च यथा मायाप्रभावात् असङ्कीर्णा दृश्यते, तथा जाग्रद्दशायामपि प्रतिशरीरं भिन्नभिन्नात्मनोऽभावेऽपि हिरण्यगर्भात्मनैव सर्वेऽपि व्यवहारा भवन्त्वित्यभिप्रायेण शङ्कते - कश्चि- दित्यादिना । सर्वेषां शरीराणां प्रत्येकमात्माभावेऽपि मायावशादेव कश्चिदेवं जानाति - 'कश्चित् मह्यं मुक्तये तत्त्वं ब्रवीति' इति उपनिपतद्भान्तिः = उपनिपतन्ती स्वयं मायावशात्प्राप्ता भ्रान्तिः यस्य सः संजातभ्रान्तिः कश्चित् उन्मुच्यते = मुक्तो भवति । ननु 'कश्चित्तत्त्वं ब्रवीति' इति ज्ञानस्यापि मिथ्यात्वात्, मिथ्याभूतेन तेन भ्रमनिवृत्तिः कथमिति चेत्; रज्जुसर्पभ्रमादौ, 'नायं सर्पः, किन्तु जलधारा' इति भ्रान्त्यापि प्राथमिकी रज्जुसर्पभ्रान्तिर्निवर्तत एव । अतो निवर्तकज्ञानेन प्रमात्मकेनैव भवितव्यमिति नास्ति निर्बन्धः । तत्र भ्रमत्वं न ज्ञायते चेत् तावदेवालम् । अत एव किलाभिज्ञाः अप्रमाण्यज्ञानानास्कन्दितत्वमेव प्रतिबन्धकतावच्छेदक- मिच्छन्ति, न तु प्रमात्वम् । अतः द्वितीयस्य जीवस्याभावेऽपि, स्वप्न इव भ्रमवशादेव उपदेश्यो- पदेशकभावव्यवहारादयः संगच्छेरन्, चेत् = इति चेत् - तादृग्भ्रान्तिः = एतादृशोपदेश्योपदेशकभावभ्रान्तिः पुरापि = एतत्पूर्वकालेऽपि अभवत् = अभूदेव किल ? गते महति काले बहूनां गुरूणां शिष्याणां च वृत्तत्वात्; एतादृशभ्रान्तेः तेषामप्यावश्यकत्वात्, इति = इतिहेतोः पूर्वमेव तदैव = तदानीमेव एषः किम् = कुतो न 
185 
[ जीवस्य ब्रह्मप्रतिबिम्बत्ववादनिरासः] 
85. 
तोयाधारेषु दोषाकर इव बहुधोपाधिषु ब्रह्म शुद्धं 
जीवसर: 
छायापन्नं विशेषान् भजति, तनुभृतस्तत्प्रतिच्छन्दभूताः । 
मुक्त: ? तदानीं तु स मुक्तः, तावता अद्य वर्तमानस्य किमायातम् ? इति तु न वक्तुं शक्यम्; जीवस्य एकत्वेन पूर्वं तस्य मुक्तत्वे, इदानीं जगतः अनुवृत्तिरेव न स्यात् । ' नेतः प्राक् केऽपिमुक्ताः' इति किल भवन्मतम् । अत एवं कथनं भवद्वचनविरुद्धञ्च । वस्तुतः जीवस्य एकत्वेऽपि, अन्यशरीरावच्छेदेन सः तथा न जानाति किल! अतः संसारोऽनुवर्तते । स्वप्ने 'एवं कुतोऽभूत्, तथा कुतो नाभूत् ?” इति प्रश्नः यथा न कर्तुं शक्यः, अस्मदनधीनत्वात् स्वप्नस्य, तथा स्वप्नतुल्यत्वात् जगतः, स्वप्नवदेव प्रश्नातीतमेव सर्वमिति चेत्; तर्हि दृष्टान्तदान्तिकयोरविशेषप्रसङ्गः । किञ्च स्वप्नवदेव सर्वस्यापि विषयस्य प्रश्नातीतत्वे कस्यापि कुत्रापि विश्वास एव न भवेत्, विचारशास्त्रं व्यर्थं भवेत्, साधनादि व्यर्थं भवेदिति लौकिकः पारमार्थिकश्च सर्वोऽपि व्यवहारः स्तब्ध एव स्यात् । तथा अदर्शनात् जगतोऽस्य स्वप्नवैलक्षण्यमनि- वार्यमेव । स्वप्नवदेवाविचारितरमणीयमेव शास्त्रलोकदर्शनादिकमित्यादिकं तु विचारानुपयोगीति उन्मत्त- प्रलापतौल्यं स्यादित्यनुपदमेवोक्तम् । शिष्टमग्रे ( श्लो. 47 ) वक्ष्यते ॥ 
ग्रन्थास्तु ग्रथनीयास्ते हन्त ! ख्यात्यादिसिद्धये । प्रश्नादिकं न कर्तव्यं विचित्रं तव दर्शनम् ॥ वशे यस्यैतदखिलं तस्मिन् विश्वासहानितः । वैपरीत्यमिदं सर्वं रक्षतात्तान् दयानिधिः ॥ १४ ॥ 
एवमेकजीववादं निरस्य, एकजीववादे प्रतिपादितानां दोषाणां परिजिहीर्षया तैः प्रवर्तितमनेकजीव- वादं निरसितुमुपक्रमते - तोयाधारेष्वित्यादि । अनेकजीववादः द्विविधः, अवच्छेदवादः, बिम्बप्रतिबिम्ब- वादश्चेति । तत्राद्यः भामतीकृतो वाचस्पतिमिश्रस्य । द्वितीयो विवरणकृतः प्रकाशात्मयतेः । तत्र भामतीकृतोऽयमाशयः । यद्यपि ब्रह्मैकमेव सत्यम्, इतरत्सर्वं मिथ्या । परन्तु लोके अनन्तानां जीवानां दर्शनात्, सुखदुःखादिव्यवस्थायाश्च दर्शनात् ब्रह्मण एवाविद्याख्योपाधिवशात् अनेकजीवभावापत्त्या सर्वं संगच्छते । यथा वा आकाशो महान् एक एव सन्नपि, घटाद्युपाधिवशात् 'घटाकाशः ' 'मठाकाशः ' इत्यादयो भेदव्यवहाराः दृश्यन्ते, तथैव विचित्रकार्यकारिण्याः मायायाः प्रभावात् ब्रह्मैव जीवभेदव्यवहार- हेतुर्भवति । अतः अविद्याश्रयः जीव एव, न तु ब्रह्म । ब्रह्मणः नित्यशुद्धबुद्धमुक्तत्वेन अविद्याश्रयत्वं न भवत्येव । न च निष्कलस्य ब्रह्मणः अविद्यावशादेव जीवभावे वक्तव्ये, अविद्यायाः आश्रयो जीवः कथं भवेत् ? अविद्यावशाद्धि ब्रह्मणो जीवभावः । सिद्धे जीवे, तस्याविद्याश्रयत्वमित्यन्योन्याश्रयदोषापत्तेरिति शंक्यम्; अत्यन्तासंभाव्यार्थसंपादकविचित्रशक्तियुक्तायाः अविद्यायाः प्रश्नातीतत्वेन, 'दुर्घटत्वमविद्याया भूषणं न तु दूषणम्' इति न्यायेन ब्रह्मणः स्वयमेव जीवभावमापाद्य जीवाश्रयत्वसंभवान्न दोषः । यथोर्णनाभिः स्वाश्रयान् तन्तून् स्वस्मादेव सृजति, तथेयमविद्या मायापदवाच्या ब्रह्मणो जीवभावं कल्पयित्वा तमाश्रित्य वर्तते । अतो नानुपपत्तिः । एवमविद्यायाः जीव एवाश्रयः, न ब्रह्मेत्यङ्गीकारात् अयं 'जीवाज्ञानवादः ' 
1 
तत्त्वमुक्ताकलापः 
186 
इत्यप्यत्यन्तदुःस्थं, प्रसजति च तदा जीवनाशोऽपवर्गः 
छाया छायावदैक्यं न भजति, न च तद्दर्शनं ब्रह्मणस्ते ॥ १५ ॥ 
इत्युच्यते। एवमविद्यायाः विचित्रकार्यकारित्वात्, साऽऽत्मानमनेकधा प्रकाश्यानेकोपाधिवशात्, तदवच्छिन्नस्य ब्रह्मणोऽनेकत्वं कल्पयन्ती जीवनानात्वव्यवहारकारणं भवति । अयमेवावच्छेदवाद इत्युच्यते । परन्तु 'अविद्यारूपोपाधिः मिथ्या' इति विशेषः । भास्करमते तु सा सत्येति विशेषः । 'भिन्ना जीवाः स्वतः स्युः' (लो. 10 ) इत्यादिनानुपदमेव निरस्तस्य जीवाज्ञानवादस्य तैरेव मन्दाधिकारिकत्वाङ्गीकारादिमं पक्षं भास्करमतनिराकरणेनैव निरस्तप्रायमाचार्यो मन्यते ॥ 
एवमस्मिन् जीवाज्ञानवादे अन्योन्याश्रयदोषसत्त्वात् तत्परित्यज्य, ब्रह्मण एवाविद्याश्रयत्व- मभ्युपगम्य 'बिम्बप्रतिबिम्ब' वादाश्रयणेन लोकव्यवहारं निर्वहन्ति ब्रह्माज्ञानवादिनो विवरणकारादयः । तदिदमनूदितमत्र – तोयाधारेषु = जलस्याश्रयभूतेषु पल्वलसरस्तटाकादिषु, नानाविधघटशरावमणिकादिषु वा उपाधिषु दोषाकर इव = चन्द्र इव, शुद्धं ब्रह्म = नित्यशुद्धबुद्धमुक्तस्वरूपमपि ब्रह्म बहुधा = नानाप्रकारम् छायापन्नम् = प्रतिबिम्बितं सत्, विशेषान् = विलक्षणाकारान् सुखदुःखादींश्च भजति । तस्मात् तनुभृतः = जीवाः तत्प्रतिच्छन्दभूताः = ब्रह्मप्रतिबिम्बभूताः ॥ 
| 
तदेतन्निराकरोति – इत्यप्यत्यन्तदुःस्थमित्यादिना । दुःस्थत्वमेवाह - प्रसजतीत्यादि । तदा च = प्रतिबिम्बस्यैव जीवत्वे च जीवनाशः अपवर्ग: प्रसजति = उपाधिनाशेन प्रतिबिम्बस्य नाशात्, तस्यैव जीवत्वात्, जीवनाश एव मोक्ष इत्यागच्छति । एवञ्च मुमुक्षुर्जीवः स्वनाशार्थं कथं प्रयतेत? ततश्च मुमुक्षुरेव कश्चिदपि न स्यादिति वेदान्तशास्त्रमनारम्भणीयमित्येव स्यात् । साधनचतुष्टयस्य संपन्नत्वादेव हेतोः वेदान्तशास्त्रमारंभणीयमिति हि भवद्भिस्समर्थितम् । नित्यानित्यवस्तुविवेकः, शमदमादिसंपत्तिः, ऐहिकामुष्मिक- फलेषु वैराग्यम्, मुमुक्षुत्वं चेति खलु साधनचतुष्टयम् । तेषु मुमुक्षुत्वमेव न स्यादिति चेत्, कं प्रति वेदान्तशास्त्रं वक्तव्यम् । ननु उपाधिनाशे प्रतिबिम्बस्य छायावता बिम्बेन सहैक्यमेव, न नाश इति चेत्- छाया=प्रतिबिम्बम् छायावता = बिम्बेन सह ऐक्यं न च भजति = नैव भजति । ननु प्रतिबिम्बं बिम्बादनतिरिक्तं भवतामपीष्टम् । ‘दर्पणादिप्रतिहतगतयो हि नायनरश्मयो निजमुखं गृह्णन्ति' इति खलु भवतां भाष्यम् । अतो बिम्बातिरिक्तप्रतिबिम्बस्याभावात् तन्नाशादिप्रसक्तिरपि नास्त्येवेत्यत्राह - ते = निर्विशेषवादिनस्तव तद्दर्शनम् = प्रतिबिम्बदर्शनम् ब्रह्मणः न च = ब्रह्मणो नैव संभवति, निर्विशेषब्रह्मणो दर्शनाद्यनङ्गीकारात् । वस्तुतस्सिद्धान्ते दर्पणे प्रतिबिम्बं नास्त्येव बिम्बदर्शनमात्रं तत्र । परं तु निर्विशेषस्य परब्रह्मणः कुत्र कस्य दर्शनम् ? न हि दृष्टान्तकथनमात्रेण दान्तिकसिद्धिः ।। 
1 
पूर्वपक्षिणोऽयं भावः - 'एकमेवाद्वितीयम्' इत्यनेनात्मनः एकत्वेऽवगते नानात्वानुभवस्य का गतिरिति मूलभूतः प्रश्नः समुदेति । ब्रह्मण एव साक्षाज्जीवरूपेण परिणामात् नानात्वस्यापि सत्यत्वे, नानाजीवगतानां दुःखाज्ञानादीनां ब्रह्मणि साक्षात्प्रसङ्गात्, नानात्वं कल्पितमेवेति वक्तव्यम् । एकस्य नानात्व- 
187 
1 
जीवसरः 
कल्पनम्, ब्रह्मणि दोषासंस्पर्शश्च यदि वक्तव्यः, तर्हि नानात्वमौपाधिकमित्यायास्यति । यथा चन्द्रः एकः शुद्ध गगने विराजते । स एव नानाविधजलाशयेषु, मणिकृपाणदर्पणादिषु वा प्रतिबिम्बितो यदा भवति, तदा उपाधिस्वरूपानुगुणं प्रतिबिम्बा अपि बहुविधा विलक्षणाश्च भवन्ति । एवमुपाधिभूतस्य मण्यादेः पात्रादेर्वा चलनादिना प्रतिबिम्बे चलनदर्शनेऽपि, बिम्बभूते चन्द्रे चलनादीनां लेशतोऽपि संबन्धो न भवति । तथैवाविद्या- परिणामभूतेषु अन्तःकरणरूपोपाधिषु स्वयं नानाभूतेषु यदा ब्रह्म प्रतिबिम्बितं भवति, तदा विलक्षणनानारूपता- मापद्यते । उपाधिनिवृत्तौ च प्रतिबिम्बस्यापि निवृत्तिर्यथा, तथैवान्तःकरणरूपोपाधिनिवृत्तौ, तत्प्रतिबिम्बित- जीवस्यापि निवृत्तिः । सैव मुक्तिरित्युच्यते । एवञ्चास्मिन् पक्षे सर्वे लोकव्यवहारा अपि रक्षिताः, ब्रह्मणो निरवद्यत्वं च रक्षितमित्ययमेव पक्षः बहूनां संमतः । अयमेव च ब्रह्माज्ञानवादः । 'कृपणमध्यमपवधियां नृणां मतिविलासविधात्रितयं क्रमात् । परिणतिर्बहुजीवतमस्विता परमपुंसि तमः परिकल्पना ॥ ' (सं. शा. 3- 240 ) इति सर्वज्ञात्ममुनिः । कृपणः = अधमः । 'यथा सौम्येकेन मृत्पिण्डेन सर्वं मृण्मयं विज्ञातं स्यात् ' (छां.6-1-4) ‘परिणामात्' (ब्र.सू. 1-4-27) इति श्रुतिसूत्रादौ प्रतिपादितः परिणामवादोऽधमाधिकारिणां कृते । तथा भामत्यादौ प्रतिपादितः जीवाज्ञानवादो मध्यमाधिकारिणाम् । विवरणप्रतिपादितो ब्रह्माज्ञान- वादस्तूत्तमाधिकारिणाम् । अयमेव मुख्यवेदान्तिपक्ष इति पूर्वपक्ष: ॥ 
1 
सिद्धान्तस्तु - अपरिचितस्य वस्तुनः परिचयाधानाय दृष्टान्तः प्रदर्श्यते सर्वैः । लौकिकेऽपि विषये ‘पर्वतो वह्निमान् धूमात्' इति प्रयोगे, 'यो यो धूमवान् स वह्निमान्, यथा महानसम्' इति दृष्टान्तप्रदर्शनमनिवार्यमेव । परन्तु, तत्र वक्तुः, श्रोतुश्च दृष्टान्तस्य महानसस्य परिचयात्, यावानंशो दृष्टान्तदृष्टन्तिकयोस्समान इत्यादेर्लोकत एव निर्णयात् तन्मूलकतया पर्वते वह्निसिद्धिर्निष्प्रत्यूहैव । परन्तु अध्यात्मशास्त्रेषु सर्वैरपि प्रदर्श्यमानस्य दृष्टान्तस्य, दान्तिके कियत् साम्यम्? कियच्च वैषम्यम् ? इति निर्णेता कः ? सामान्यरूपेण वा दाष्टन्तिकपरिचयो यस्य, तेन किञ्चिदिवालोचयितुं शक्यम् । यथा वा पर्वतः परिचितः, वह्निरप्यन्यत्र परिचितः, पर्वते परं सन्दिग्धः । धूमदर्शनात्स निश्चीयत इत्यनुभवः । नैवमत्यन्तापरिचिते ब्रह्मणि दृष्टान्तमात्रात्कस्यचनार्थस्य निर्णयः । एवं स्थितौ उपनिषत्सु, ब्रह्मसूत्रगीतादिषु वा अप्रदर्शिता एव दृष्टान्ताः जलाशयः, घटाद्यवच्छिन्नाकाशः, रज्जुसर्पादिः, मणिकृपाणादिः, एवमेवान्येऽन्ये दृष्टान्ताः तत्तद्वादिभिः तर्कशरणैः दान्तिकपरिचयशून्यैः स्वयमूह्योह्य कथ्यन्ते किल! तेषां दृष्टान्तानां का गतिः ? तद्द्वारा दान्तिकपरिचयः कथम्? तत्रापि विशिष्य, 'न तत्समश्चाभ्यधिकश्च दृश्यते न चेशिता नैव च तस्य लिङ्गम्' (श्वे. 6-8) इत्येवमुच्यमानस्य वस्तुनो विषये अतिस्थूललौकिकदृष्टान्तैः उपर्युपरि कथं वादान् प्रवर्तयन्ति? कथं वा निर्णय : ? उपनिषत्स्वपि ऊर्णनाभिप्रभृतिदृष्टान्ताः कथ्यन्ते किलेति चेत्, सत्यम् ; ते किल दृष्टपरावरा महर्षयः । तैः कियत्यंशे को वा दृष्टान्तः ? इति ज्ञायेतैव । नैवं व्याख्याकारादीनां संभवः ? ‘औपनिषदं ब्रह्म' इति वदता सामान्यरूपेण वौपनिषदुक्तमनङ्गीकृत्य शुष्कतर्कैर्विचारवर्धनं युज्येत वा? सर्वमिथ्यात्वसाधने हि मोक्षसाधनादीनामपि मिथ्यात्वापत्तौ, पुनस्तदुपरि, असत्यात्सत्यसिद्धिसमर्थनादिकम्, तत्र पुनरुपनिषदनुक्तदृष्टान्तप्रदर्शनादिकम् ' वादे वादे जायते तत्त्वबाधः !' इत्यत्रैव पर्यवस्येदत्यन्तालौकिके 
तत्त्वमुक्ताकलापः 
86. 
188 
[ जीवोत्पत्तिवादनिरास: ] 
एकं ब्रह्मैव नित्यं तदितरदखिलं तत्र जन्मादिभागि- 
त्याम्नातं तेन जीवोऽप्यचिदिव जनिमानित्यनध्येतृचोद्यम् । तन्नित्यत्वं तु (हि) साङ्गश्रुतिशतपठितं सृष्टिवादः पुनः स्यात् 
देहादिद्वारतोऽस्येत्यवहितमनसामाविरस्त्यैकरस्यम् ॥ १६ ॥ 
विषये । 'औपनिषदम्' इत्यत्रोपनिषत्पदं ब्रह्मविद्यायां मुख्यम्, तत्प्रतिपादके शब्दे त्वौपचारिकमिति सर्वसंमतम् । ब्रह्मणश्शास्त्रैकवेद्यत्वं समनन्तरसरे विचार्यते । अन्ततः व्याख्यापरंपरावलम्बनं कियदित्यपि जिज्ञासुभिर्जनैः गाढं चिन्तनीयम् ॥ 
मुधाग्रहो वा न्यूनस्स्यात् गाढं चिन्तयतां मुहुः । करणत्रयशुद्धिश्च स्यात्सर्वार्थस्य साधिका ।। हैतुकैर्दूषिते ब्रह्मपरिणामे कुयुक्तिभिः । तन्निराकरणार्थं तु तैस्तैर्वादाः प्रवर्तिताः ।। 
सर्वे ते वैदिकतमाः महामेधाविनस्तथा । तेष्वाद्य उद्योतकरः ततस्स्याच्च कुमारिलः || ततो मण्डनमिश्रश्च ततश्चाचार्यशङ्करः । ततश्च भास्करः पश्चात् न्यायाचार्यस्ततः परम् ॥ प्रकाशान्तो यादवश्च लक्ष्मणार्यस्ततः परम् । एवं बौद्धनिरासाय त्वेभिर्यत्रो महान् कृतः ।। न्यायसिद्धान्तमार्गेण ब्रह्मणस्तु निमित्तताम् । आलम्ब्य तु कृतो यत्नो नव्यवेदान्तिभिस्ततः ॥ एवं बहुविधान्वादान् दृष्ट्वा बंभ्रम्यतां नृणाम् । मानमत्र तटस्थाः स्युः कियद्वा केन साधितम् ।। त्यक्त्वाभिमानं चिन्त्येरन्, स्पष्टं सत्यं भवेत्तदा । श्रीमद्रामानुजेनैवं सन्मार्गे रक्षिते पुनः ।। वैतण्डिकेन कालुष्यं नीते, भाग्यवशाद्भुवः । हयास्यरूपिणाऽऽचार्यैः मार्गो निष्कण्टकीकृतः ॥ १५ ॥ 
T 
प्राचीनपरिणामाद्वैत्येकदेशिनः ब्रह्मदत्तस्य (स.सि) पक्षमनूद्य निराकरोति - एकमित्यादिना । ब्रह्म एकमेव नित्यम्, तदितरत् = तद्भिन्नम् अखिलम् = चेतनाचेतनादिकं सर्वम् तत्र = तस्मिन् ब्रह्मण्येव जन्मादिभाक्=जन्मस्थितिलयभाक् भवति । इति आम्नातम्= श्रुत्यैवाभिहितम् । ‘यतो वा इमानि भूतानि जायन्ते, येन जातानि जीवन्ति, यत्प्रयन्त्यभिसंविशन्ति' इति । अचिन्मिश्रितानि चेतनानि भूतशब्देनाभिधाय, तेषां ब्रह्मणस्सकाशादुत्पत्त्यादिरभिधीयते । तेन = एवं श्रुत्यैवाभिधानेन जीवोऽपि = चेतनोऽपि अचिदिव= अचित्पदार्थवदेव जनिमान् = उत्पत्तिमानेव, न तु नित्यः । एतेन 'प्रजापतिः प्रजा असृजत' (य. सं. 3-1- 2) 'जीवान् व्यससर्ज' (महा. 1-1 ) इत्यादिश्रुतयः स्वरसा भवन्ति । न चैवं कृतहानाकृताभ्यागमप्रसङ्गः; संसारस्यानादित्वेन, बीजाङ्कुरवत् कर्मप्रवाहस्याप्यनादित्वेन परिहारात् । आसृष्टेराप्रलयमेकस्यैवावस्थानात् सुखादिव्यवस्थोपपत्तिः । प्रथमप्रवृत्तिस्तु प्रकृत्यैव भवति, पश्वादीनामिव । न हि पश्वादयो बुद्धिपूर्वकं प्रवर्तन्ते । 'पुरुषे त्वेवाविस्तराम्' इत्यादिश्रुतिर्द्रष्टव्या ।। 
तदेतद्दूषयति- इत्यनध्येतृचोद्यमिति । वेदैकदेशदर्शनजन्योऽयं वादः । न हि स्वाध्यायविधिरेक- देशाध्ययनं विधत्ते । संपूर्णसाङ्गवेदाध्ययने, नैवमुच्येतेत्याशयः । तदेतदाह - तन्नित्यत्वमित्यादि । हि = 
189 
जीवसर: 
यस्मात्, प्रसिद्धिसूचको वा 'हि:' । तन्नित्यत्वम् = चेतनानां नित्यत्वम् साङ्गश्रुतिशतपठितम् - अङ्गशब्देन स्मृतीतिहासपुराणादीनि ग्राह्याणि । 'न जायते म्रियते वा' 'नित्यो नित्यानाम्' इत्यादयः श्रुतयः । 'अजो नित्यः शाश्वतोऽयम्' इत्यादयः स्मृतयः । उत्पत्तिरपि श्रुत्यैवाभिधीयते । कथं तस्य परित्यागः ? इत्यत्र - अस्य = जीवस्य सृष्टिवादः पुनः = सृष्टिवादस्तु देहादिद्वारतः = जीवानां देहस्यानित्यत्वेन, देहस्य सृष्ट्या, जीवस्यापि सृष्टिः औपचारिकी । आदिपदेन संस्कारविशेषः, ज्ञानविकासश्च गृह्येते । उपनयन- संस्कारेण द्विजशब्दव्यवहारविषयो भवति जीवः । एवं ज्ञानवैशद्येनापि तस्य तृतीय (ज्ञान) जन्मव्यवहारोऽपि भवति । अतः जीवाः नित्या एव । अत्र 'अण्ड - कीट- भ्रमर' न्यायो ग्राह्यः । प्रथममण्डः, ततः कीटः ततो भ्रमरश्च भवति ॥ 
ननु जीवानामुत्पत्तिरपि श्रुतिसिद्धैव । अतः एतदेव मुख्यमङ्गीक्रियताम् । नित्यत्वश्रुतिः, 'वायुश्चान्तरिक्षं चैतदमृतम्' इति वायोर्नित्यत्वप्रतिपादकश्रुतिवत्, चिरकालस्थायित्वापेक्षया गौणी भवतु । न च कृतहानाकृताभ्यागमप्रसङ्गः; कर्मसिद्धान्ते अव्यवस्थाया दर्शनेन, अनवस्थायाश्चानिवार्यत्वेन च जीवनित्यत्वा- ङ्गीकारेऽपि दोषोऽपरिहार्य एव । दृश्यते किल साधवोऽपि बहवः बहुधा किश्यन्ति; महापातकिनोऽपि बहवः अत्यन्तसुखिनो दृश्यन्ते । अतः कर्मसिद्धान्तोऽप्यविचारितरमणीयः । एवं जीवनित्यत्वाङ्गीकारमात्रेण दोषपरिहारादर्शनात् सन्तु जीवा अनित्याः । कर्मणामतिविचित्रत्वेन, अतिगहनत्वादनन्तत्वाच्चास्माभिरनवगमेऽपि व्यवस्था वर्तेतैवेति चेत्, एवमेवास्मदनवगतनीत्यैव, नूतनजीवानामुत्पत्त्या वा संसारव्यवस्था भवतु, मास्तु नाम जीवनित्यत्वम् । नच पक्षद्वयस्यापि श्रुतिसिद्धत्वे, अनित्यत्वपक्ष एवाश्रयणीय इति कथं निर्णय इति वाच्यम्; नित्यत्वमेवाश्रयणीयमिति वा कथं निर्णयः ? प्रत्युत एकविज्ञानेन सर्वविज्ञानप्रतिज्ञानभक्तानां भवतां वेदान्तिनाम् जीवानित्यत्वपक्ष एवास्ति विनिगमकमित्यत्राह - इत्यवहितमनसाम् इत्यादि । इति = उक्तक्रमानु- सरणेनैव ऐकरस्यम् विरुद्धयोः श्रुत्योः एकरसता = एकाभिप्रायकता अवहितमनसाम् = सावधानचित्तानाम् पूर्वग्रहग्राहागृहीतानाम् आविरस्ति = स्वयमेव स्फुरेत् ॥ 
अयं भावः - आत्मनः नित्यत्वे युक्तयः समनन्तरश्लोके प्रतिपाद्यन्ते । श्रुतिः किमभिप्रेत्यैवं वक्तीत्येतदेवात्र विचार्यम् । जीवस्योत्पत्तिप्रतिपादिकास्तु श्रुतयः अतिविरलाः 'प्रजापतिः प्रजा असृजत ' 'तोयेन जीवान् व्यससर्ज भूम्याम्' इत्याद्याः । इदं द्वयमपि न सृष्टिप्रकरणस्थम् । एतदपेक्षया उत्पत्तिनिषेधिन्यो बह्वयः 'न जायते म्रियते' ‘अविनाशी वा अरेऽयमात्मा' 'न हन्यते हन्यमाने शरीरे' 'वेदाविनाशिनम्' इत्याद्याः । साक्षादेव नित्यत्ववादिन्यः - 'नित्यो नित्यानाम् ' 'नित्यः शाश्वतोऽयम्' इत्याद्याः । ' प्रजा' शब्दे, प्रकर्षेण जायन्त इति प्रजा इति खलु व्युत्पत्तिः । तेन प्रतिक्षणमुत्पत्तिप्रतिपादनात् तेन शब्देन जीवग्रहणं न युक्तम् । ‘तोयेन’ ‘भूम्याम्” इति पदद्वयेनैव सृष्टेः बहुकालानन्तरत्वं स्पष्टं प्रतीयते । अतस्तत्रोक्तमौपाधिकं भवितुमर्हति । अतश्चान्यथासिद्धैरेतादृशवाक्यैः न जीवात्मन उत्पत्तिः प्रतिपत्तुं शक्या । कृतहानाकृताभ्यागम- प्रसङ्गश्च जागरूक एव । अतः अनित्यत्वप्रतिपादकानां च वाक्यानामन्यार्थत्वं स्पष्टम् । अतः आत्मनाम् नित्यत्वमेव श्रुतिस्वरससिद्धम् ॥ 
| 
तत्त्वमुक्ताकलापः 
190 
यच्चोक्तं कर्मसिद्धान्त अव्यवस्था दृश्यत इति, तत् कर्मसिद्धान्तस्यातिगहनत्वमावेदयति । एवं गहनत्वे तत्र क्रियमाणा आपादनादयस्तस्य गहनतामेव पोषयेयुः, अथवाऽऽक्षेप्तुरल्पप्रज्ञताम् । ईश्वरविषयेऽपि सन्त्येवैतादृशा आक्षेपाः । तावता नेश्वरवादो दण्डसर्पमारणवन्नाद्यापि नाशितः । एतदेवालं एतादृशविषयाणां चिरञ्जीवित्वे । अधिकं तु तत्तत्समये ॥ 
ननु 'विज्ञानघन एव एतेभ्यो भूतेभ्यस्समुत्थाय तान्येवानुविनश्यति' (बृ. 4-2-12 ) इति विज्ञानात्मनो जीवस्योत्पत्तिर्नाशश्च कण्ठत एवोच्यते । न चेदं पूर्वपक्षवर्णनपरम्; उत्तरत्र निराकरणादर्शनात् । प्रत्युत तद्वाक्यं श्रुत्वा 'अत्रैव मा भगवानमूमुहत्' इति पृष्टवत्यै मैत्रेय्यै 'न वा अरे अहं मोहं ब्रवीमि, अलं वा अरे इदं विज्ञानाय ' इति याज्ञवल्क्येन दृढीक्रियते विज्ञानात्मनो नाशः उत्पत्तिश्च । विज्ञानात्मा तु जीव इति संप्रतिपन्नमेवेति, चेत् — जीव एव विज्ञानात्मा इति न, भूतात्मापि विज्ञानात्मैव । यतो ज्ञानात्मन एवैते विकासरूपा भूतात्मादयः । निरूपितं चैतत्पूर्वमेव (श्लो. 2 ) । कोयं भूतात्मा ? देवयोनिजविशेषो वा, यः 'भूतोऽमी देवयोनयः' इत्यादावुच्यते ? न भेतव्यम् । नात्र स उक्तः । किन्तु 'एतेभ्यो भूतेभ्यः समुत्थाय' इत्युक्तः देहात्मैव भूतात्मा चार्वाकमतसंमतः । चार्वाकमतं खलु खण्ड्यते वैदिकैरिति चेत्, देह एव आत्मेति तु खण्ड्यते, न तु देहे अभिव्यक्तः आनखेभ्यः आलोमभ्यश्च पूर्णः प्रतीयमान आत्मा । किं न दृष्टं महात्मनामादिमस्य मनोर्वचनम् ? ' योऽस्यात्मनः कारयिता क्षेत्रज्ञं तं प्रचक्षते । यः करोति तु कर्माणि भूतात्मानं विदुर्बुधाः । जीवसंज्ञो ऽन्तरात्मान्यः ॥' (म.स्मृ. 12-12 ) इति भूतात्मानं जीवात्मानं च प्रत्येकं वदतीदं वचनम् । अयं तु भूतात्मा तदा तदाभिव्यज्यते, लीयते च । एतमधिकृत्यैवोक्तम् ' न प्रेत्य संज्ञास्तीति' इत्यपि । अतः जीवात्मा नित्यः श्रुतिसंमतः ॥ 
1 
T 
ननु कोऽयं जीवसंज्ञोऽन्तरात्मा ? महानयं प्रश्नः; उत्तरं तु न सुलभम् । यतोऽमुमधिकृत्यैवाद्यापि विवदन्त एव मनीषिणोऽपि । अमुमेवाभिप्रेत्य 'श्रुत्वाप्येनं वेद न चैव कश्चित्' इत्याहुर्महामनीषिणः । आत्मा नाम कश्चनाखण्डः पदार्थ एव नास्तीति नैरात्म्यवादिनो बौद्धाः । तेष्वपि, सर्वव्यवहारहेतुः जगन्मूलभूतः कश्चन धातुः अनिर्वचनीय एवेति माध्यमिकाः । स एव विज्ञानाख्यः क्षणिकः धातुः रूपविज्ञानवेदना- संज्ञासंस्कारात्मकसङ्घातभावमापन्नः आत्मेतीतरैः योगाचारादिभिः व्यवह्रियते । अतश्च स्कन्धपञ्चकात्मको जीव इतीतरे बौद्धाः । बोधात्मको जीवः संकोचविकासवांश्चेति जैना: । चैतन्यस्वरूपः, अहंकाररूपान्तःकरणवशात् ‘अहम्’ इत्यभिमानविषयः अकर्ता, भोक्ता, पुरुषपदवाच्यः आत्मेति सांख्याः, योगाश्च । चैतन्याश्रयः, कर्ता, भोक्ता, अहमर्थश्चात्मेति नैयायिकाः । अहमर्थातिरिक्तः निर्धर्मकः, कर्तृत्वादिरहितः, नित्यशुद्धबुद्ध- मुक्तस्वभाव आत्मेति ब्रह्मविवर्तवादिनः । स्वतः अपरिच्छिन्नोऽपि जीवः आणवकार्मणमायेयमलवाच्येन पाशेन मायापर्यायेण बद्धः अणुः, कर्मपरवशः केशाननुभवति । आणवमलम् अणुत्वापादकम्, कार्मणमलं कर्मवश्यत्वापादकम्, मायेयमलं किञ्चिद्ज्ञत्वापादकम् । मलत्रयनिवृत्तौ अणुत्वकर्मवश्यत्वकिञ्चिदज्ञत्वानां निवृत्त्या स्वातन्त्र्यविभुत्वसर्वज्ञत्वानामाविर्भावेन पतिपदवाच्येन शिवेन समो भवति जीवः । अतश्च पशुत्वनिवृत्तिपूर्वकशिवत्वप्राप्तिरेव मुक्तिरिति पाशुपताः ।। आत्मातिसूक्ष्मत्वादणुः ज्ञानस्वरूपः ज्ञानाद्या- 
87. 
191 
[जीवानामनित्यत्वेऽनुपपत्तयः ] 
स्थैर्यं चेन्नाभ्युपेतं भवभृति न भवेदैहिकार्थप्रवृत्तिः 
देहान्तत्वे तु धर्म्ये पथि निरुपधिका विश्ववृतिर्न सिध्येत् । आकल्पस्थायिपक्षे कृतमफलतया मुक्तिमार्गोपदेशैः 
आमोक्षस्थायितायां श्रुतिरनभिमुखी पूरुषार्थे चतुर्थे ॥ १७ ॥ 
जीवसर: 
श्रयोऽहमर्थश्चेति सविशेषाद्वैतवादिनः सिद्धान्तिनः । एवं बहुधा विकल्पसहो दुरूह एव स इत्येव वस्तुतत्त्वम् । अथापि साधनोपयोगि यावद् ज्ञातुं शक्यम्, तावदेव पर्याप्तमिति ब्रह्मसूत्रेषु स निरूपितः ।। यद्यपि 'अह' मर्थ एवात्मा, तस्यानहमर्थत्वे सर्वैहिकामुष्मिकव्यवहारविलयप्रसङ्गस्योक्तत्वात् । अथापि इदानीं शुद्धः अहंबुद्धौ न भासते । किन्तु भूतसूक्ष्मपदवाच्यसूक्ष्माचिन्मिश्र एव सः अहंबुद्धावद्य सर्वेषां विषयः । एतद्दृष्ट्यैव स्कन्धपञ्चकात्मको जीव इति वादोऽपि प्रवृत्तः । परन्तु ' अहम्' इति प्रत्यक्त्वानुभवस्य विषयस्तु शुद्धो जीव एव, स तु अद्याचिन्मिश्रोऽपि योगिनां परिशुद्धं तत्स्वरूपं तुरीयावस्थायां भासते । मुक्त्यवस्थायां तु अचिद्वियुक्तमेव तस्य स्वरूपम् 'अहं' प्रतीतिविषयस्सदा भवेत् । प्रत्यक्त्वस्यैवाहंत्वरूपत्वात् तस्य कदाप्यनपायात् । परमात्मनोऽपि ' हन्ताऽहम्' इति अहमित्येवानुभवः । अतः अहमर्थ एवात्मा । स च ज्ञानस्वरूपः ज्ञानाद्याश्रयश्च । अत एव स्वयंप्रकाशः । अतिसूक्ष्मदुरूहपरिमाणः, परमात्मनः शरीरभूतः, ज्ञानाश्रयः जीव इति सिद्धान्तः । तत्त्वस्यैवंत्वेऽपि यावन्मुक्ति सूक्ष्माचित्संबन्धस्या- वर्जनीयतया तद्विशिष्टवेषेणोत्पत्तिरेव स्वरसेति चेत्, इष्टापत्तिः, औपाधिकोत्पत्तेरदोषत्वात् । ब्रह्मदत्तेन तु विपरीतमुच्यत इति तदुक्तं न प्रामाणिकमिति तत्रैव ( श्लो. 16) प्रदर्शितम् ॥ १६ ॥ 
जीवानित्यत्ववादिनां चतुरःपक्षान् चतुर्भिः पादैर्निराकरोति - स्थैर्यं चेदित्यादि । विज्ञानात्मवादिनो बौद्धाः आत्मनः प्रतिक्षणं प्रवाहरूपेणानुवृत्तं प्रवाहतो नित्यं वदन्ति । तन्मते - भवभृति = जीवात्मनि स्थैर्यम् = स्वरूपतः स्थिरत्वम् अभ्युपेतं न चेत् = यदि नाङ्गीकृतं ऐहिकार्थप्रवृत्तिः = इहलोकसंबन्धिफलायापि प्रवृत्तिः न स्यात् । अद्य कर्तुरात्मनः नाशात् । वासनासंक्रमादीनामसंभवस्य पूर्व (जड. 29 ) मेव निराकृत- त्वात् । देहात्मवादेऽपि उपचयापचयादिभिः देहस्य भेदादिदं दूषणं समानम् ॥ 
इन्द्रियप्राणमनोविज्ञानात्मवादिभिः आदेहपातं तेषां सत्त्वाङ्गीकारात् उक्तदोषाभावेऽपि - देहान्तत्वे तु देहनाशपर्यन्तमेकस्याङ्गीकारेणोक्तदोषाभावेऽपि, धर्म्ये पथि = धार्मिकमार्गे निरुपधिका = निरातङ्का विश्ववृत्ति: : जगतः पारलौकिकी प्रवृत्तिः न सिद्ध्येत् । 'विफला विश्ववृत्तिर्नो न दुःखैकफलापि वा' (कुसु. 1-8) इत्ययं पक्षः उदयनाचार्यैः विस्तरेण दूषितः । तत्प्रत्यभिज्ञापनार्थमत्रापि 'विश्ववृत्ति' पदमुपात्तम् । सर्वेषामपि सहजा दृश्यते पारलौकिकी प्रवृत्तिः । आत्मा देहपातानन्तरं यदि नानुवर्तेत, कथमेषां प्रवृत्तेस्संभवः ? न हि ते सर्वेऽपि भ्रान्ताः । नापि विफले कश्चित् विवेकी प्रवर्तेत । अतः पारलौकिकः आत्मा अङ्गीकार्यः ॥ 
अस्तु तर्हि आत्मा आप्रलयावस्थायी; पारलौकिकव्यवहाराणां तावतैवोपपत्तेः इतिचेत्- आकल्पस्थायिपक्षे- कल्पः = प्रलय : - 'संवर्तः प्रलयः कल्पः' इत्यमरः । आप्रलयं जीवः अनुवर्तत 
तत्त्वमुक्ताकलापः 
192 
इति पक्षेऽपि अफलतया = फलरहितत्वेन मुक्तिमार्गोपदेशैः कृतम् = 'अलम्' इत्यर्थे 'कृतम्' इति । 'युगपर्याप्तयोः कृतम्' इति कोशः । पर्याप्तम् = अलम् । मोक्षोपदेशस्य फलाभावात्, 'अलं श्रमेण ' इतिवत् प्रयोगः । न च प्रलयस्यातिविलम्बितत्वेन, तावद्विलम्वासहनयाद्यैव मे मुक्तिर्भवत्वितीच्छ्या इदानीमेव साधनानुष्ठानस्य संभवात् सफलः मोक्षमार्गोपदेश इति वाच्यम्; प्रलयस्य सर्वनाशरूपत्वेन, 'आप्रलयं जीवो वर्तते' इत्यस्य जीवनाश एव मोक्ष इति पर्यवसानात्, इदानीमेव तदर्थप्रवृत्तिरित्यस्य स्वनाशार्थमिदानीमेव प्रवृत्तिरित्यर्थकतया मोक्षार्थप्रवृत्तेः सर्वथाऽसंभवः । ननु प्रलयस्य बहुकालानन्तरभावित्वात् तदानीमात्मनाशेऽपि मोक्षस्येदानीमेव प्राप्तुं शक्यत्वे तावत्कालं संसारक्लेशनिवृत्त्या मोक्षार्थप्रवृत्तिर्युज्यत इति चेन्न - मोक्षस्य वैराग्यादिपूर्वकं कष्टसाध्यत्वेन, विद्यमानस्य सुखस्य त्यागे प्रवृत्तेरसंभवान्मोक्षोपायोपदेशो व्यर्थ एव स्यात् ॥ 
प्रलयकाले जीवो न नश्यति, किन्तु अहमर्थनाशपर्यन्तं वर्तते । स एव मोक्ष इति चेत्- आमोक्षस्थायितायां चतुर्थे पुरुषार्थे एतादृशे मोक्षरूपे पुरुषार्थे - श्रुति: अनभिमुखी = प्रतिकूला वर्तते । ‘स स्वराड् भवति' ‘एतत्साम गायन्नास्ते' इत्यादिना अहमर्थनाशस्य निराकरणात् । न च अहमर्थो नाम अन्तःकरणम् । तस्य नाशेऽपि तदवच्छिन्नं यच्चैतन्यम्, तन्मात्रं शिष्यत एवेति चेत्, अत्राप्युत्तरमुक्तमेव- 'मयि नष्टेऽपि मत्तोऽन्या काचित् ज्ञप्तिरवस्थिता । इति तत्प्राप्तये यत्नः कस्यापि न भविष्यति' (श्री. भा. 1- 1- 1) इति । अन्तःकरणमेव हि अहमर्थः, न तु चैतन्यम् । 'अहं मुक्तः स्याम् ' इतीच्छया स्वस्य मुक्त्यर्थं खलु प्रवर्तते सर्वोऽपि । तत्राहमर्थनाशश्चेन्मोक्षः, स्वभिन्नस्य चैतन्यस्य मोक्षश्च स्वनाशेन । अतो मोक्षार्थप्रवृत्तिः स्वस्य कथं स्यात् । न च पुत्रस्य सुखार्थं माता सर्वं त्यजतीति लोके दृश्यते किलेति वाच्यम्; 'न वा अरे पत्युः कामाय पतिः प्रियो भवति, आत्मनस्तु कामाय पतिः प्रियो भवति' (बृ.4-4-5 ) इत्यत्र आत्मनः = स्वस्य (पत्न्याः) कामायैव प्रियो भवतीत्येव भवद्भिः व्याख्यानेन, स्वसंबन्धज्ञानस्यैव प्रीतिहेतुत्वात् । तंत्र यदि कश्चित् ‘स्व' पदार्थ एव न स्यात्, तदा, प्रीतिरपि न स्यात् ॥ 
ननु स्वपुत्रस्य श्रेयसे माता बहुविधान् केशाननुभवति । स्वसुखाभावेऽपि स्वीयसुखाय त्यागदर्शनात् कथमिदमिति चेत्, असूक्ष्मज्ञो भवान् । तत्रापि स्वस्य सुखार्थमेव माता कष्टं सहते, स्वपुत्रत्वात्तस्य न ह्यन्यपुत्रार्थं त्यागिनी सा । अतोऽन्ते स्वसुखमेव प्रवर्तकम् । यद्यपि यः कश्चिदविवेकी स्वीयार्थं स्वप्राणानपि त्यजेत्, परन्तु तत्रापि स्वीयत्वज्ञानमेव प्रवर्तकम् । अतश्च ऐहिकामुष्मिकसर्वव्यवहारस्याप्यहमर्थ एव परमाधारभूतः । अतः अहमर्थविनाशः अपुरुषार्थपर्यवसाय्येव ॥ 
ननु 'महाभूतान्यहङ्कार:' (गी. 7-4 ) इत्यत्राहङ्कारस्य प्रकृतिविकाररूपताया भगवतैवाभिधानेन तस्य हेयत्वसिद्ध्या मुक्तौ तस्यानुवृत्तिः कथमिति चेत्; अहङ्कारः अन्यः अहमर्थश्चान्यः । प्राकृतानां जनानां प्राकृताहङ्कारतत्त्ववशादहंप्रतीतिविषयत्वेऽपि ज्ञानिनामपि अहमिति व्यवहारदर्शनात्, प्रत्युत परमात्मनोऽपि ‘हन्ताहम्' इत्यहंप्रतीतेः सत्त्वेन, आत्मनोऽहमर्थत्वानपायात् । ननु परमात्मानोऽहन्त्वमपि मायिकमेवेति चेत्, तदेतदग्रे (नायक. 4) विस्तरेण विचार्यते । न च भूमविद्यान्ते 'अथातोऽहङ्कारादेशः ' 'अथात आत्मादेशः " इति पृथग्व्यहारात्, आत्मनोऽहमर्थत्वं नास्तीति शङ्खयम्, भूम्नः, अहमर्थस्य, आत्मनश्च सर्वात्मत्वमुप- 
193 
जीवसर: 
दिश्यते । भूम्नः, आत्मनश्च मध्ये अहमर्थस्योपदेशः । प्रथमं प्रकृतभूमविद्याविषयम्, अन्त आत्मानं च सर्वात्मकमुपदिश्य मध्येऽहंकारादेशस्याभिधानात् भूम्नः, अहमर्थस्य, आत्मनश्चाभेदबोधनार्थमेव तथा- भिधानम्। अन्यथात्मनो भूमातिरिक्तत्वमेव स्यात् । अतस्त्रयाणामप्यभेद एव । कक्ष्याभेददृष्ट्या; विचित्रानु- भवदृष्ट्या वा पृथगुपदेशः । अहंत्वमन्यत्, अहंपदार्थत्वं चान्यदित्यसकृदुक्तं ( श्लो. 7) न विस्मर्तव्यम् ॥ 
ननु ! आत्मनोऽहमर्थत्वं सर्वथा नास्तीति न ब्रूमः, 'न चायमेकान्तेनाविषयः, अहं प्रत्ययविषयत्वात्' इति ह्याचार्याः । अतोऽहंपदार्थत्वमन्यत्, अहमर्थत्वं चान्यदित्येव युक्तम् । अन्यथात्मनः प्रत्यक्त्वभानमेव न स्यात् । प्रत्यक्त्वमेवाहन्त्वम्, अहमर्थत्वं च । प्रत्यक्त्वमेव हि स्वप्रकाशत्वम् । अहमर्थानात्मवादस्याप्येतावत्येव तात्पर्यम्। ‘अहं’ शब्दप्रयोगस्यासार्वदिकत्वात् । अत एव छान्दोग्ये तत्प्रकरणे श्रीशङ्कराचार्यैरपि 'अथातः अहङ्कारादेशः' इत्यादिव्याख्याप्रकरणे 'अहङ्कारेण देहादिसंघातोऽप्यादिश्यतेऽविवेकिभिरित्यतस्तदाशङ्का मा भूदित्यर्थं अनन्तरं आत्मादेशः आत्मनैव केवलेन सत्स्वरूपेण शुद्धेनादिश्यते' इति भाषितम् । अत्र 'देहादिसंघातोऽपि ' इत्यपिशब्देन उत्तरत्र 'अविवेकिभिः' इतिशब्देन च, अविवेकिनाम् देहादिसंघातः अहंप्रतीतिविषयः, विवेकिनां तु संघातातिरिक्त एव अहंप्रतीतिविषय इति स्पष्टमुक्तम् । अतोऽहमर्थनाशो न मोक्षः, अहमर्थस्य चैतन्यस्यानुवर्तनात् । अत एव न जीवनाशोऽपवर्गः । अत्र कं दोषं पश्यसि त्वम्? इति चेत् अहो! आगतोऽसि मदीयमेव राजमार्गम् । 'प्रत्यगर्थस्य परमात्मनि पर्यवसानात्' इति हि श्रीमद्भाष्यम् (1-3-8) देहादारभ्य परमात्मपर्यन्तं 'अहं' प्रतीतिर्व्याप्नोति । सर्वत्रापि प्रत्यक्चैतन्यमेवाहमर्थः । अतश्च प्रत्यक्त्वरूपमहमर्थत्वं न कदाप्यपगच्छतीत्येव तत्त्वम् । अधिकमग्रे ( नायक. 4 ) । 
I 
तथा च अहमर्थः अन्यः, अहङ्कारश्चान्यः, अहं पदार्थश्चान्यः । अहमर्थो नाम प्रत्यगर्थः, ' अहम्' इति प्रतीतिप्रयोजकः । अहङ्कारस्तु 'अहम्' इति प्रत्यक्त्वाभिमर्शहेतुभूतं तथाव्यवहारोपयोगि तत्त्वान्तरं प्रकृतिपरिणामविशेषरूपम् । एतदपि न सर्वात्मना हेयम्; गर्वापरपर्यायस्याहंकारस्य, ‘अहम्’ 'मम' इत्याद्यभिमानादिरूपस्यैव च हेयत्वम् । अहंपदार्थस्तु 'अहम्' इतिशब्दप्रयोगकालिकः । येन केनापि प्रकारेण हेयत्वं तु विद्याया अपि ' ततो भूय इव ते तमो य उ विद्यायां रताः' इति श्रूयत एव । कथमित्यादिकमग्रे ( श्लो. 33 ) भविष्यति ॥ 
ननु भगवता भाष्यकारेणास्य श्रुतेरन्यथाव्याख्यतत्वात्तद्विरुद्धमिदमिति चेत्- 
स्मराम्यहं भोः । सकलं तदुक्तं त्वत्तोऽपि सम्यक् तदनुग्रहेण । 
विचारयामश्च तदेतदग्रे ( श्लो. 33 ) सहस्व तावच्च कथञ्चिदद्य || 
यदि नश्येदहङ्कारः साधनाचरणं कथम् ? प्रत्येकताभावमूलो ह्यहङ्कारः प्रकीर्त्यते ॥ प्रत्येकता यदा नष्टा कमुपासीत कः कथम् ? अहं ब्रह्मास्म्यनुभवस्सोपानं त्वन्तिमं विदुः ॥ 
अविद्यापदं विद्याविरोधिवाचकमिति परे । विद्यावत् अविद्यापि साधनानुगुणैवेति भगवद्भाष्यकाराः । 
इतरत्सर्वं व्याख्यानमिति संग्रहः । शिष्टमग्रे ( श्लो. 33 ) ॥ १७ ॥तत्त्वमुक्ताकलापः 
194 
जीवानां विभुत्वनिरासः ] 
88. व्याप्ताः सर्वत्र जीवाः सुखतदितरयोस्तत्रतत्रोपलंभात् 
निर्वाद्ये देहगत्या गतिरिह वितथा तद्वतोऽपीति चेन्न । 
ननु अहंप्रतीतौ नात्मा भासते । चैत्रः यं 'अहम्' इति प्रत्यक्तया निर्दिशति, तमेव मैत्रः ‘त्वम्’ इति पराक्तया निर्दिशति । अन्यश्च 'सः' इति परोक्षतया । अहमर्थः यदि प्रत्यगात्मा, तर्हि तस्य ' त्वम्' 'सः' इति पराक्त्वेन परोक्षत्वेन च निर्देशो न स्यादेव । अतः युष्मदस्मत्प्रत्ययगोचरः पदार्थः चिदचिन्मिश्ररूप एवेति चेत्, न; चैत्रः यं ‘अहम्' इति निर्दिशति, मैत्रदृष्ट्या तस्यातीन्द्रियत्वेन ‘त्वम्' इति निर्देशासंभवात्। पुरतो विद्यमानं स्थूलं शरीरं दृष्ट्वैव, तद्विशिष्टं चेतनम् त्वमिति मैत्रो वदति । यद्यपि त्वंशब्दोऽपि चेतनैकान्त एव, घटादीनां कदापि केनापि तथा निर्देशादर्शनात्, तथापि परात्मनः सर्वथातीन्द्रियत्वेन, तद्विशिष्टशरीरस्यैव त्वमिति निर्देशसंभवः । न च अहमिति निर्देशोऽपि इदानीं शुद्धस्य न संभवति । किन्तु शरीरविशिष्टस्यैव । तथा च अहंत्वंशब्दयोरेकविषयत्वमागतमेवेति वाच्यम्; अहमिति प्रतीतौ विषयस्येदानीमचिन्मिश्रत्वेऽपि, सर्वेषामपि स्वस्वदृष्ट्या आत्मनः प्रत्यक्तया स्वप्रकाशत्वेन, तदंशस्यैव ‘अहम्’ इति सर्वैरुल्लेखात् अहंबुद्धौ अचिदंशभानाभावात् । त्वमिति निर्देशे तु न स्वप्रकाशप्रत्यवस्तुनो विषयत्वसंभवः। ननु तर्हि सर्वेऽपि आत्मज्ञानिनो भवेयुरिति चेत्, सत्यम्, सर्वव्यहारमूलकन्दभूतस्यात्मनोऽभाने कस्यापि व्यवहारस्यासंभवादस्त्येव लेशत आत्मप्रकाशस्सर्वेषाम् । अत एव 'न चायमेकान्तेनाविषयः, अहं प्रत्ययविषयत्वात्' इति परैरप्युच्यते । परं तु तदात्मस्वरूपमविद्यावृतं खद्योतप्रायं लेशत एव भासते । ज्ञानिनां तु क्रमशोऽविद्याशैथिल्यानुगुणं विशदतया प्रत्यग्वस्तु भासते । अतः 'अहम्' इति प्रत्यक्त्वांशस्यैव भानात्, तत्तदात्मनां तत्तद्दृष्ट्या स्वप्रकाशत्वात्, प्रत्यगंश एव तत्र 'अहम्' विषयो भवति । स तु अन्यस्य कस्यापि अप्रकाशत्वात्, तदुपोद्वलितं शरीरादिकमेव ' त्वम्' निर्देशविषयो भवतीति नैकः पदार्थः युष्मदस्म- त्प्रत्ययगोचरो भवति । अधिकं शब्दापरोक्षवादे भविष्यति । इतरत् पूर्वमेव ( श्लो. 7) गतम् ॥ १७ ॥ 
आत्मनित्यत्वविचारं परिसमाप्य, जीवात्मनां अणुत्वं सिषाधयिषुः तत्प्रतिकोटिभूतं वैशेषिकसंमतं विभुत्वमाशंक्य निराकरोति - व्याप्ता इत्यादिना । जीवाः सर्वत्र व्याप्ताः = विभुपरिमाणवन्त इति यावत्। तत्र हेतु :- सुखतदितरयोः तत्रतत्रोपलंभात् इति । सुखस्य, तदितरस्य = दुःखस्य च तत्र तत्र = तत्तद्देशेषु उपलंभात्=अनुभवात् । कार्यसामान्यं प्रति हि कालः, देशः, अदृष्टपदवाच्ये पुण्यापुण्ये, ईश्वरश्चेति चत्वारि साधारणकारणानि । ‘बाल्ये योऽहं दुःख्यासम्, स एवाहमद्य सुखी' इति कालभेदेनैकस्य प्रत्यभिज्ञानात्, तावत्कालव्याप्त्या यथा नित्यत्वमात्मन आवश्यकम्, तथा काश्यादिदेशभेदेन सुखदुःखादेः प्रत्यभिज्ञानात् तावद्देशव्याप्तिरपि आत्मन आवश्यकी । अल्पदेशव्याप्तौ तस्य मध्यमपरिमाणरूपत्वादनित्यत्वापत्त्या, सर्वदेशव्याप्तिरावश्यकीति तस्य विभुत्वसिद्धिः । अथवा, एकस्य जीवस्य सुखदुःखानुगुणघटनादेर्देशा- न्तरादिष्वप्यावश्यकत्वात् तत्रात्मनस्सन्निधानमावश्यक ( श्लो. 19) मिति विभुत्वसिद्धिः । किञ्च सुखदुःखादीनां 
195 
वक्त्री पञ्चाग्निविद्याप्रभृतिषु भविनां स्वस्वरूपेण सिद्धं 
यातायातप्रकारं श्रुतिरगतिरिमां लाघवोक्तिं शृणोतु ॥ १८ ॥ 
जीवसरः 
बहुषु देहदेशेषु युगपदुपलब्धेः इत्यर्थः । इतरपदेन ज्ञानादीनामपि ग्रहणम् । 'पादे शिरसि च मे वेदना' इति युगपदेव स्थानद्वयेऽपि वेदनानुभवदर्शनात् आत्मनः शरीरे पूर्णव्याप्तिरावश्यकी । आत्मनोऽणुत्वे युगपत् स्थानद्वयेऽवस्थानासंभवात् तथानुभवो न स्यात् । शरीरानुगुणपरिमाणवत्त्वे च, मध्यमपरिमाणवत्त्वेन घटादिवत् नाशप्रसङ्गः । किञ्च जन्मभेदेन शरीराणामपि न्यूनाधिकपरिणामवत्त्वात् आत्मनोऽपि वृद्धिह्रासादिमत्त्व - प्रसङ्गादनित्यत्वप्रसङ्गः । एकस्मिन्नेव जन्मन्यपि बाल्ययौवनाद्यवस्थाभेदेन शरीरस्य वृद्धिहासभाक्त्वाच्चा- त्मनोऽनित्यत्वप्रसङ्गः । न चात्मनो विभुत्वे, शरीराद्बहिरपि तस्य सत्त्वेन, शरीराद्वहिरपि सुखदुःखाद्युपलब्धि- प्रसङ्ग इति वाच्यम् । सुखदुःखाद्यनुभवं प्रति शरीरेन्द्रियादीनामप्यावश्यकत्वात्, शरीरबहिर्देशावच्छेदेन इन्द्रियाणामभावात् न सुखाद्यनुभवप्रसक्तिः । तत्र शरीरमवच्छेदकतया, इन्द्रियाद्याश्रयतया च कारणम्, मनः असमवायिकारणसंयोगाश्रयतया कारणम्, इन्द्रियाणि विषयग्राहकानि । इन्द्रियाश्रयत्वम् भोगावच्छेदकत्वं च शरीरलक्षणम् । सिद्धान्तसंमताया जीवाणुत्वसाधकयुक्तेरन्यथासिद्धिमाह - देहगत्या - उभयपक्षसंमतया शरीर- गत्यैव निर्वाह्ये= तत्र तत्र जीवगमनस्य निर्वोढुं शक्यत्वे, तद्वतोऽपि देहिनो जीवस्यापि इह = तत्तद्देशे गतिः = गतिकल्पना वितथा = व्यर्था । तथा च तत्कल्पने गौरवम् ।। 
तदेतन्निराकरोति - इति चेत्, नेति । हेतुमाह- वक्त्रीत्यादि ॥ पञ्चाग्निविद्याप्रभृतिषु = उपनिषत्प्रतिपादितासु ब्रह्मविद्यासु अन्यतमा पञ्चाग्निविद्येति छान्दोग्ये (5-3) बृहदारण्यके (8-2) च पठिता । तत्प्रभृतिषु बहुषु स्थलेषु भविनाम् = संसारिजीवानाम् स्वस्वरूपेण सिद्धम् = तत्तज्जीवस्वरूपेणैव वर्णितम्, नतु शरीरद्वारकम् यातायातप्रकारम् = गमनागमनरीतिम् वक्त्री = प्रतिपादयन्ती, अगतिः = गत्यन्तररहिता=प्रकारान्तरेण नेतुमशक्या । श्रुतिः = 'आत्मा निष्क्रामति' (बृ.6-4-2) इत्याद्युपनिषद्वाणी इमाम् = भवता प्रतिपादिताम् लाघवोक्तिम् = लाघववचनम् शृणोतु इति नर्मोक्तिः । एकस्य वस्तुनः स्वरूपं यदा अस्मद्बुद्ध्या निर्णेतव्यं भवति, तदा अस्माकं बुद्धिः लाघवगौरवे परिशील्य, लघुपक्षमेवाश्रयेत् । 'अत्केचेन्मधु विन्देत किमर्थं पर्वतं व्रजेत्' इति न्यायात् । श्रुत्यैव निर्णेयेऽर्थे, युक्त्या निर्णेयांशस्याभावात् लाघवगौरवचिन्ताया एवानवसरात्, न गौरवप्रसक्तिः ॥ 
'सव 
प्र 
‘तेन प्रद्योतेनैष आत्मा निष्क्रामति चक्षुषो वा मूर्ध्वो वान्येभ्यो वा शरीरदेशेभ्यः (बृ.6-4-2) इति उत्क्रान्ति:, 'स वायुमागच्छति' (बृ. 7-10-1) इति गतिः स तत्र पर्येति' (छां. 8-12-3) इति मुक्तिकालिकविहार इत्यादिकं जीवानां श्रुतिसिद्धम् । इदं सर्वं आत्मनो विभुत्वे न संभवति । मध्यमपरिमाणवत्त्वेऽनित्यत्वप्रसङ्गः । अतः परिशेषादणुत्वसिद्धिः । देशान्तरे सुखदुःखघटनादिकं समनन्तरश्लोके समर्थ्यते । ननु 'एष एतत्प्राणान् गृहीत्वा स्वे शरीरे यथा कामं परिवर्तते' (बृ.4-1-18 ) इति प्राणाधीनसञ्चारस्यैवात्मनो वर्णनात्, आत्मनः स्वस्वरूपेण गमनाभावात्, 'आत्मा निष्क्रामति' इत्यत्रापि आत्मपदं प्राणोपहितजीवपरमेव । 'स तत्र 
तत्त्वमुक्ताकलापः 
196 
89. 
[जीवाविभुत्वेऽनुपपत्तिनिरासः ] 
अव्यापित्वेऽपि पुंसोऽभिमतबहुवपुः प्रेरणे यौगपद्यं 
ज्ञानव्याप्त्योपपन्नं बहुषु च वपुषोऽशेषु निर्वाह एषः । 
पर्येति' इत्यादिनाभिहितं मुक्तिकालिकसञ्चारादिकमपि, अर्थवादरूपं स्यात् । अथवा भवतां मते मुक्तावपि दिव्यानां शरीरेन्द्रियादीनामङ्गीकारात् औपाधिकमेव विहारादिकमपि स्यात् । अतश्च जीवस्य विभुत्वमेव युक्तमिति चेत्, 'प्राणान् गृहीत्वा' इति वाक्यस्य स्वप्नविषयकत्वात्, संसार्यात्मनः गमनादेरौपाधिकत्व-' संभवात् । 'एष आत्मा निष्क्रामति' इति प्रकरणे 'तमुक्रामन्तं प्राणोऽनूत्क्रामति' इति प्रथममुत्क्रामन्तं आत्मानमनुसृत्य प्राणोत्क्रमणस्य प्रत्येकमेव श्रवणात्, जीवस्य प्रत्येकं गमनं सिद्धमेव ।। 
यद्यपि जीवात्मन उत्क्रान्तिगत्यादिकं सूक्ष्मशरीरविशिष्टस्यैव, न तु शुद्धस्यात्मनः परं तु सूक्ष्मं शरीरं बन्धप्रयोजकम् ; ‘देहयोगाद्वा सोऽपि ' ( ब्र. सू. 3-2-5 ) इति सूत्रणात् । अतस्तदुत्क्रान्त्यादिकारणं न भवितुमर्हति । किञ्च मुक्तौ जीवात्मनः संपूर्णतया ज्ञानविकासात्, शरीरेन्द्रियादिकमलङ्कारमात्रमित्यङ्गीकारात् न तदधीनत्वं जीवस्याङ्गीकृतम् । एवं मुक्तेरेव सहजस्थितिरूपत्वाद्गमनादिकं स्वरूपकृतमिति जीवस्य स्वरूपतो गमनमनिवार्यम् । अधिकं मुक्तिप्रकरणे विचार्यते । अतो जीवात्माऽणुरेव || 
'एषोऽणुरात्मा चेतसा वेदितव्यः' (मुं. 3-1-9 ) 'आराग्रमात्रो ह्यवरोऽपि दृष्टः' (श्वे. 5-8 ) इत्यादौ तु कण्ठत एवाणुत्वमुच्यते । यद्यप्युपनिषद्भाष्यकारैः परमात्मप्रकरणत्वात् एषोऽणुरित्यादिः परमात्मपरो व्याख्यातः, अणुः - दुर्ज्ञेय इत्यर्थ इति । परन्तु समनन्तरमन्त्रस्य जीवपरत्वात् श्रीभाष्यकारैः जीवपर एव व्याख्यातः (श्री. भा. 2-3-23 ) ।। श्वेताश्वतरश्रुतौ अवरपदश्रवणाज्जीवपरत्वे न विवादः । अरा एवाराः रथचक्रे नेमेः नाभेश्च संघटकाः दीर्घदारुखण्डाः । तस्याग्रम् - तदेकदेशः । रथो हि महान् । तस्य चक्रं ततोऽप्यल्पम् । चक्रस्याराः ततोऽप्यल्पाः । तस्याग्रं ततोऽपि सूक्ष्मम् । तावत्प्रमाणको जीव इत्यर्थः । ‘वालाग्रशतभागस्य’ इत्यत्राप्येवमेव । 'वालाग्रम्' इति अत्यल्पपरिमाणस्य संज्ञेति केचित् ॥ १८ ॥ 
ननु जीवस्याविभुत्वे, एकदैव अनेकावयवानां प्रेरणादिकं कथं भवेत् ? एवं सौभर्यादिमहर्षिभिः युगपदनेकशरीरग्रहणपूर्वकं भोगानुभववेलायाम्, सर्वशरीरसंबन्धः अणोरेकस्य जीवस्य कथं भवेत् । एतन्निर्वाहार्थं जीवस्य विभुत्वमनिवार्यं चेत्, वचनानि तदनुगुणानि नेतव्यानीत्यादिशङ्कां परिहरति-अव्यापित्वेऽ- पीत्यादिना । पुंसः = जीवस्य अव्यापित्वेऽपि = अविभुत्वेऽपि अभिमतबहुवपुः प्रेरणे = सौभर्यादिभिः स्वाभिमतानामनेकवपुषां प्रेरणादौ यौगपद्यम् = एककालिकत्वम् ज्ञानव्याप्त्या = धर्मभूतज्ञानव्याप्त्या उपपन्नम्=उपपत्तिमत्=युक्तं भवति । वपुषः = शरीरस्य बहुषु अंशेषु च = अनेकेष्ववयवेष्वपि युगपत्प्रेरणादौ एषः निर्वाहः = जीवस्य अविभुत्वेऽपि धर्मभूतज्ञानव्याप्त्यैव निर्वाहः ज्ञेयः ॥ 
ननु धर्मभूतज्ञानमपि मुक्तेः पूर्वं स्वयं विषयान् न व्याप्नुयात्, किन्तु इन्द्रियादिद्वारैव । त्वगिन्द्रियस्य शरीरे सर्वत्र व्याप्त्या तद्द्वारा धर्मभूतज्ञानस्यापि शरीरव्याप्त्या युगपदनेकावयवप्रेरणं युज्येत । न च 
197 
यच्चादृष्टं क्रियां स्वाश्रययुजि तनुतेऽन्यत्रतत्कृद्गुणत्वात् 
जीवसर: 
इत्येतत् सिद्धसाध्यं विभुन इह हि तत् बह्मणः प्रीतिकोपौ ।। १९ ।। 
सुषुप्ताविन्द्रियाणामुपरत्या त्वगिन्द्रियस्याप्युपरतिरनिवार्या । अतस्तद्वारा कथं ज्ञानव्याप्तिरिति वाच्यम्, प्राणस्य सर्वशरीरव्याप्तया तद्द्वारैव व्याप्तेस्संभवात् । एवमपि शरीरान्तरे कथं ज्ञानं व्याप्नुयात् ? तथा च सौभरिशरीरेषु कथं धर्मभूतज्ञानेन प्रवृत्त्यादिसंभवः ? एवमनेकशरीरेष्वपि अहमिति प्रत्यक्त्वानुभवो वा कथम्? इति चेत्, योगप्रभावजन्यादृष्टविशेषादेव सर्वशरीराधिष्ठानसंभवात् सर्वशरीरेष्वपि भोगसंभवः ।। 
ननु एतच्छरीरान्तर्वर्तिजीवस्य धर्मभूतं ज्ञानं शरीरान्तरं यदि व्याप्नोति, तदा शरीरद्वयमध्यप्रदेशेऽपि धर्मभूतज्ञानसत्त्वमावश्यकम् । एवञ्च तत्रस्थपदार्थैस्साकं धर्मभूतज्ञानसंबन्धोऽप्यनिवार्यः । तथा च तेषामपि भानप्रसङ्ग इतिचेत् ; यथाकथञ्चिद्धर्मभूतज्ञानसंबन्धो न भानं प्रति प्रयोजकः, किन्त्विन्द्रियसन्निकर्षादिमूलकः विषयविषयिभावरूपसंबन्ध एव भानप्रयोजकः शरीरद्वयान्तराले एतादृशसंबन्धाभावान्न तेषां भानप्रसक्तिः । सर्वमिदं अदृष्टविशेषवशात्, योगप्रभावात्, ईश्वरेच्छया वा संगच्छत इति न दोषः । अनेकशरीरेषु प्रत्यक्त्वानुभवः कथमिति चेत्; सर्वत्रैतादृशविषयेषु द्वितीयचतुर्थश्लोक टिप्पण्यवधेया ।। 
नन्वेवमपि, जीवस्याणुत्वं न संभवति । जीवस्याणुत्वे, धर्मिणं परित्यज्य धर्माणां पृथगवस्थानस्य सिद्धान्तेऽनङ्गीकारेण तददृष्टानामपि शरीरान्तरेव कार्यकारित्वात्, शरीरबहिर्देशावच्छेदेन फलजनकत्वं न संभवेदेव । सौभर्यादौ योगजधर्मविशेषप्रभावात् अनेकशरीराधिष्ठानादिसंभवेऽपि सामान्यतस्सर्वेषामपि जीवानां पुण्यपापानुगुणकार्याणां देशान्तरेऽप्यावश्यकत्वात्, दर्शनाच्च, जीवस्याविभुत्वे कथं तन्निर्वाह : ? न चादृष्टं स्वस्याधारभूतं जीवं परित्यज्य स्वातन्त्र्येण बहिर्गन्तुं प्रभवति; गुणानामाश्रयं त्यक्त्वा गमनाद्यसंभवात् । धर्माधर्मात्मकस्यादृष्टस्यात्मगुणत्वात् । धर्माधर्मौ स्वाश्रयसंयुक्तदेशे एव स्वकार्यजनकौ, क्रियाहेतुगुणत्वात्, गुरुत्ववत् इत्यनुमानस्य सत्त्वात् । गुरुत्ववद्द्रव्यसंयुक्तं द्रव्यान्तरं गुरुत्ववद्द्रव्यगतवेगवशात् चलतीति लोके दृष्टम् । तत्र द्रव्यान्तरे जायमानचलनादिक्रियां प्रति गुरुत्ववद्द्रव्यसंयोगः अभिघाताख्यः कारणम् । तत्रापि अभिघातं प्रति गुरुत्वं कारणम् । गुरुत्वाभावे अभिघातस्यासंभवात् । तत्र गुरुत्वस्य स्वाश्रयद्रव्यसंयोग- द्वारैव द्रव्यान्तरे क्रियाजनकत्वं दृष्टम् । एवमेव जीवगतधर्माधर्मयोरपि, शरीरबहिर्देशावच्छेदेन फलजनकत्वं वक्तव्यं चेत्, तद्देशे तदनुगुणधर्माधर्मवदात्मसंयोगो वाच्यः । आत्मनः अणुत्वे तन्न वक्तुं शक्यम् । अतः आत्मनो विभुत्वमनिवार्यमिति शङ्कते - यच्चेत्यादिना । यच्च = यदपि, अदृष्टम् = धर्माधर्मरूपम् स्वाश्रययुजि= स्वाश्रयभूतद्रव्यसंबन्धवति अन्यत्र = अन्यस्मिन् देशे क्रियाम् = स्वसाध्यक्रियाम् तनुते = करोति । तत्र हेतुः तत्कृद्गुणत्वात् इति । तादृशक्रियाजनकगुणत्वात् इत्यर्थः । गुरुत्वं दृष्टान्तः । इति यच्च इति पूर्वेणान्वयः । एकस्य जीवस्यादृष्टानुरोधेन देशान्तरवर्तिनां पुत्रमित्रादीनां शरीरेषु आरोग्यप्राप्त्यादेः, शत्रुशरीरेषु रोगादि- जनकत्वस्य तन्त्रमन्त्रशास्त्रसिद्धम् । न च सुकृतदुष्कृताधीनधर्मभूतज्ञानव्याप्त्यैव सर्वं सङ्गच्छत इति वाच्यम्; धर्मभूतज्ञानस्य धर्माधर्मप्रतिनिधित्वासंभवात् । धर्मभूतज्ञानसंकोचविकासादेः अदृष्टाधीनत्वात् । 
तत्त्वमुक्ताकलापः 
198 
सुषुप्तौ धर्मभूतज्ञानस्यासत्कल्पत्वेन, तदानीमप्यदृष्टस्य श्वासोच्छ्वासाद्यर्थं कार्यकारित्वावश्यकत्वाच्च । अतः जीवस्य विभुत्वमन्तरा न निर्वाह इत्याशयः ॥ 
एतद्दूषयति - एतत्सिद्धसाध्यमिति । एतत् = उक्तमनुमानम् । सिद्धसाध्यम् = सिद्धं साध्यं यस्येति बहुव्रीहिः । सिद्धसाधनदोषग्रस्तमित्यर्थः । विवृणोति - विभुन इत्यादिना । हि यस्मात् तत्=अदृष्टम् इह = एतत्सिद्धान्ते पर्यवसानदृष्ट्या विभुनः = विभुपरिमाणवतः ब्रह्मणः = परमात्मनः प्रीतिकोपौ = अनुग्रहनिग्रहरूपौ । 'तत्' इति सामान्यनिर्देशे सत्यपि पुण्यपापयोरुभयोरपि अदृष्टपदवाच्यत्वेन द्विवचन- निर्देशः । सर्वत्र सर्वफलप्रदस्स एव हि, 'कर्माध्यक्षः' (श्वे. 6-1 ) इति श्रुतेः ॥ 
T 
- 
अयमाशय: – तत्तज्जीवसुखदुःखादिकं न केवलं तदीयकर्मानुगुणमेव भवेत्; किन्तु तत्पुत्रमित्र- कलत्रादीनामपि परस्परं तत्र फलभागित्वस्यावर्जनीयतया तेषां कर्मानुगुणमेव तद्भवेदिति किल प्रत्यक्ष- सिद्धम् । गृहयजमानस्यायुर्निर्णयं तत्पत्नीपुत्रादिकर्मानुगुणं किल निश्चिन्वन्ति दैवज्ञाः । अतः देशविदेशेष्वपि तत्तज्जीवकर्मानुगुणकार्याणि यदि निर्वाह्यानि, तदा तत्तददृष्टस्य तत्रतत्र कार्यकारित्वं वक्तव्यम् । अदृष्टं च धर्माधर्मौ आत्मगुणौ । तौ च स्वाश्रयं परित्यज्य अन्यत्र न गच्छेताम् । अतः गत्यन्तराभावात् आत्मनः सर्वगतत्वम्=विभुत्वं वक्तव्यमित्याक्षेपः । परन्त्विदं जीवस्य विभुत्वमन्तरापि प्रतिपादयितुं शक्यते । धर्माधर्मयोः स्वरूपं हि अतीव दुर्गममिति सर्वसंप्रतिपन्नम् । अत एव तयोः कार्यनिर्वर्तनक्रमोऽपि ततोऽपि दुर्गम एव । अत एव किल तयोरदृष्टमिति संज्ञा । 'अदृष्टम्' इति यस्य स्वरूपम्, तदधिकृत्य चिन्ता न कर्तुं शक्यते । यथा कार्यं दृश्यते, तदनुगुणशक्त्यादिकमपि तत्कारणस्याङ्गीकृत्य तूष्णीं स्थातव्यम् । 'कर्माध्यक्षः सर्वभूताधिवासः साक्षी' (श्वे. 6-11 ) इति परमात्मानं वदति श्रुतिः । स तु विभुरिति संप्रति- पन्नम् । ‘नित्यं विभुं सर्वगतम्' (मुं. 1-1-6 ) इति श्रुतिरपि । स च सर्वान्तर्यामी । देवतावादे च तत्तत्कर्मभिः देवताप्रीतिकोपावेव फलप्रदत्वेन अङ्गीकृते । 'विग्रहो हविरादानं युगपत्कर्मसन्निधिः । प्रीतिः फलप्रदानं च देवतानां न विद्यते ' इति कर्मब्रह्मवादिनः । वेदान्तिनस्तु सर्वमस्ति देवतानामिति वदन्ति । एतत्तत्त्वमग्रे (नायक. 68) व्यक्तीभविष्यति । अतश्च भक्तानां दृष्ट्या सर्वसाक्षिणः सर्वान्तर्यामिणः कर्माध्यक्षस्य परमात्मनोऽनुग्रहनिग्रहयोरेव सर्वकर्मणां पर्यवसानं कर्तव्यम् । इतरत्सर्वं यदा न किञ्चिदज्ञायते, तदा आस्तिकेन, तूष्णीं स्थातव्यम् अथवा तीव्रतपोनिष्ठेन भवितव्यम् ॥ 
I 
तपोभिरपि दुर्ज्ञेये चर्चया किं भविष्यति । तप एव किलार्याणां परमं धनमुच्यते ॥ 
एवमागतां विचारप्रक्रियां अविमृशन्तः केचन, एतदुपर्यपि विचारं प्रवर्धयन्तः - यदि परमात्मनः अनुग्रहनिग्रहावेव पुण्यपापौ, तर्हि तयोः जीवनिष्ठत्वं कथमिति स्वयं पृच्छन्तः, 'विषयतासंबन्धेन जीवनिष्ठौ ' इति बालिशभावेन नवीनन्यायकौतूहलेन चोत्तरयन्तस्तृप्यन्ति । विषयतासम्बन्धस्तु वृत्त्यनियामको नैतादृशं भारं वोढुं लेशतोऽपि प्रभवेदित्यलमनया शुष्कतर्कमय्या चर्चया भगवन्निग्रहहेतुभूतया ।। 
- 
। 
यदीतोऽप्यस्ति कुतूहलम् – तर्हि यतिष्ये यथाशक्ति । अध्यात्मक्षेत्रे कुतूहलम्, आलस्यम्, अहङ्कारः, उद्वेगः, असूयेत्यादिकं तत्त्वनिर्णये प्रथमशत्रुरिति सदा स्मर्तव्यम् । केवलैर्वचनैर्न कोऽप्यर्थो विनिश्चितो भवेत्। 
90. 
199 
[जीवविभुत्वानुमाननिरासः ] 
इष्टं प्रादेशिकत्वं विभुषु जनिमतां बुद्धिशब्दादिकानां 
तेनादृष्टं च तादृक् न यदि, तव सुखाद्याश्रयव्यापकं स्यात् । तस्मात् तत्स्वप्रदेशान्वयवति जनयेत् स्वं फलं यत्ननीत्या 
भ्रातृव्यादौ च पीडां न घटयितुमलं, किं विभुत्वेन भोक्तुः ॥ २० ॥ 
जीवसर: 
सर्वमिदं जगत् क्रियाप्रतिक्रियारूपम् । जलं स्वसंयुक्तं आर्द्रीकरोति । वह्निः स्वसंयुक्तं भस्मीकरोति । परं तु जनार्द्रता न सर्वत्र, पद्मपलाशे न ह्यार्द्रता । न ह्याकाशो वह्निना भस्मीभवति । अतः जलस्यार्द्रीकरणं, तत्संयुक्तवस्तुनः आर्द्रीभवनस्वभावाधीनम् । एवं वह्नेर्दाहकत्वमपि तत्संयुक्तवस्तुस्वभावप्रयुक्तम् । तद्वदेव मनुजैः क्रियमाणानि कर्माणि, तदानीं क्रियारूपाणि, चेतने कञ्चनातिशयं जनयन्ति, यदधीनं कालान्तरे सुखादिकं भवति । यथा वा अनुभवेन कालान्तरस्मरणानुकूलः संस्काराख्यः अतिशयो जीवे जायते । अतः पुण्यपापादिकमपि यत्र फलजनकम्, तत्रैव स्युरित्यत्र न संशयः, कार्यकारणयोस्सामानाधिकरण्यनियमात् । परमात्मनः कर्माध्यक्षत्वात्, जीवस्याणुत्वेऽपि देशान्तरकालान्तरफलजनकत्वमात्रोपयोग्याकारः परमात्मनोऽ- भिधीयते, न तु परमात्मन एव पुण्यपापाधारत्वम् । अन्यथा बहूनां व्यवहाराणां शास्त्राणां च वैयाकुली स्यात् । यावानाक्षेपः, तावानेव परिहारः । अन्यथा संस्कारादयोऽपि न जीवगुणाः स्युः, सर्वशक्तस्य परमात्मनस्संकल्पादेव कालान्तरे स्मरणादीनां निर्वाहात् । अतः जीवानामणुत्वप्रयुक्ताक्षेपपरिहारोपयोग्याकारमात्रं परमात्मनः संमतमाचार्याणाम् । इतोऽप्यधिकं समनन्तरश्लोके अद्रव्यसरे च ( श्लो. 76 ) । नन्वेवं सति रचनानुपत्त्यधिकरण (ब्र.सू.2-2-1) श्रीभाष्यविरोध इति चेत्, तत्तु वर्तत एव । तदनुगुणजीवगतातिशयोऽ- प्यावश्यकः, स्मृतिहेतुसंस्कारन्यायेन इत्येतावन्मात्रमत्रोक्तम् ॥ 
अधिकार्यादिभेदेन पुण्यपापादि भिद्यते । शिशूनां पुण्यपापादि पित्रोरेवेति कीर्त्यते ॥ कथमेतौ चेतनानां सुखदुःखादिकारणम् । सामानाधिकरण्यं स्यात् कार्यकारणवस्तुनोः ॥ व्यवस्थापकदृष्ट्या तु स हि सर्वस्य कारणम् । परस्पराविरोधेन नेयं सर्वं मनीषिभिः ।। क्रियाप्रतिक्रियारूपं सर्वं कर्मोच्यते बुधैः । कथं तद्बन्धयत्यस्मान् मोचयत्यथवा कथम् ॥ सर्वं च विज्ञानमयं तदधीनं जगद्भवेत् । निर्णयो ह्येतदायत्तः न शब्देन न चर्चया ।। १९ ।। 
जीवस्य विभुत्वाङ्गीकारेऽपि, न तवेष्टसिद्धिरिति प्रदर्शयति- इष्टमित्यादिना ॥ विभुषु - विभुपरिमाण- वत्सु आत्मसु आकाशे च जनिमतां बुद्धिशब्दादिकानाम् = उत्पत्तिमतां ज्ञानशब्दादिगुणानाम् प्रादेशिकत्वम्= एकदेशवर्तित्वरूपम् अव्याप्यवृत्तित्वम् इष्टम्=भवतस्संमतम् । तेन = एवमात्मगुणानामव्याप्यवृत्तित्वेन अदृष्टं च अदृष्टपदवाच्यं पुण्यपापादिकमपि तादृक् = अव्याप्यवृत्त्येव भवेत् । न यदि = एवमनङ्गीकारे तव = त्वन्मते सुखादि= सुखदुःखादिकमपि आश्रयव्यापकं स्यात् = आश्रये आत्मनि सर्वत्र व्यापकं स्यात्, शरीरबहिर्देशा- वच्छेदेनापि सुखादिकमनुभूयेत । तस्मात् = एवमात्मगुणानां प्रादेशिकत्वात् तत् = अदृष्टम् यत्ननीत्या= प्रयत्न- 
तत्त्वमुक्ताकलापः 
200 
[जीवविभुत्वेऽनुपपत्तयः ] 
91. 
स्वादृष्टोपार्जितत्वात् विभुषु यदवदन् विग्रहादेर्व्यवस्थां 
तच्चैवं निर्निमित्तं, तत इह न कथं सर्वतस्सर्वभोगः । 
न्यायेन स्वप्रदेशान्वयवति = स्वस्य अदृष्टस्य यः प्रदेशः जीवस्य अवच्छेदकः शरीरदेशः, तदन्वयवति = तत्संबन्धवत्येव वस्तुनि स्वं फलम् = स्वीयं कार्यम् जनयेत् उत्पादयेत्, न तु शरीरसंबन्धरहिते जनयेत्। सुखादिकं यद्यपि आत्मनि विभौ जायमानमपि शरीरावच्छेदेनैवानुभूयते । प्रयत्नस्तु, शरीरबहिर्देशावच्छेदेन शत्रुप्रभृतिषु ताडनादिना दुःखं जनयति । परं तु सोऽपि प्रयत्नः, स्वाश्रयस्यात्मनोऽवच्छेदकीभूतस्य शरीरस्य संयोगादेव अन्यस्मिन् शत्रुशरीरादौ स्वकार्यं जनयति, न तु प्रयत्नः बहिर्गत्वा शत्रुशरीरे स्वकार्यं जन- यति । अदृष्टमपि तथैव स्वकार्यं जनयेत् । न तु शरीरदेशं परित्यज्य बहिर्गच्छेत्, अदृष्टस्य गुणत्वेन गमनक्रियानुपपत्तेः। एवञ्चादृष्टम् यत्ननीत्या भ्रातृव्यादौ= शत्रुप्रभृतिषु पीडां घटयितुम् = दुःखं जनयितुं च नालम् = न समर्थम् । एवं सति - भोक्तुः = जीवस्य विभुत्वेन किम् ? = किं फलम् । उक्तरीत्या भवदिष्टासिद्धेः॥ 
अयं भावः - जीवात्मनः विभुत्वानङ्गीकारे, तत्तज्जीवस्य सुखदुःखादिहेतुभूतकार्याणां देशान्तर- लोकान्तरादिष्वावश्यकतया, तेषां कार्याणाम् तत्तज्जीवादृष्टकारितत्वं न स्यात् । कार्यकारणयोस्समानाधिकरण्य- नियमात् । अदृष्टस्यात्मगुणत्वेन आत्मानं परित्यज्यान्यत्र गमनासंभवात् । आत्मनः विभुत्वे तु अदृष्टवदात्म- संयोगस्य सर्वदेशेषु सत्त्वात् तत्तत्कार्यं भवेत् । अतः आत्मनो विभुत्वमावश्यकमिति तार्किका वदन्ति ॥ 
परन्तु - अव्याप्यवृत्तिविशेषगुणवत्त्वम् आकाशात्मनोस्साधर्म्यमिति तैरुच्यते । अव्याप्यवृत्तित्वं नाम एकदेशावच्छेदेन सत्त्वम् । आकाशे शब्दः भेर्यादितत्तद्देशावच्छेदेनैव जायते । न तु विभावाकाशे सर्वदेशावच्छेदेन । एवमात्मनि ज्ञानसुखादिकं शरीरावच्छेदेनैव जायते । एवमदृष्टमपि शरीरावच्छेदेनैव सुखादिकं जनयेत्, न तु शरीरबहिर्देशावच्छेदेन । यथा प्रयत्नः स्वावच्छेदकशरीरसंयुक्त एव घटादिद्रव्ये चलनादिक्रियां जनयति, न तु शरीरसंयोगरहिते दूरदेशे वर्तमाने घटादौ । एवञ्च प्रयत्नवदात्मसंयोगस्य देशान्तरे सत्त्वेऽपि प्रयत्नः यथा क्रियां न जनयति, तद्वददृष्टवदात्मसंयोगस्य देशान्तरे सत्त्वेऽपि तत्तददृष्टं स्वकार्यं कथं जनयेत्? अतञ्चात्मनः विभुत्वेऽपि नेष्टनिर्वाहः । ननु अदृष्टस्याचेतनत्वेन स्वयं फलजनकत्वासंभवात्, अदृष्टस्य प्रेरकतया परमात्मनः साधनात्, कर्माध्यक्षस्य परमात्मनः प्रभावात् देशान्तरे कार्यं भवेदिति चेत्; तर्हि, जीवस्याविभुत्वेऽपि एवं निर्वाहात्, मास्तु जीवानां विभुत्वमिति ।। 
वस्तुतस्तु - बुद्धिप्रधानानां नराणां बुद्धेः समाधानार्थम् दयार्द्रहृदया आचार्या अपि तदा तदा हेतुवादान् प्रकुर्युरपि । आत्मतत्त्ववदेव धर्माधर्मयोस्तत्त्वमप्यतिगहनम्, अदृष्टौ हि तौ । अतः आत्महितपरैः 'भोक्तारं यज्ञतपसां सर्वलोकमहेश्वरम् । सुहृदं सर्वभूतानां ज्ञात्वा मां शान्तिमृच्छति ॥' ( गी. 5-29) इति भगवतो वचनं सदा स्मरद्भिः विचारापेक्षया श्रद्धां पोषयद्भिः शान्तचित्तैर्भवितव्यमिति तु तत्त्वम् ।। २० ।। 
जीवविभुत्ववादेऽनुपपत्तिं प्रदर्शयति – स्वादृष्टेत्यादिना । विभुषु = जीवेषु विभुषु सत्सु स्वादृष्टोपार्जितत्वात्= तत्तज्जीवादृष्टसंपादितत्वात् विग्रहादेः = शरीरादेः, आदिना इन्द्रियादिग्रहणम्, 
201 
आराध्ये विश्वसाक्षिण्यनुगुणफलदे त्वस्ति राजादिनीतिः 
तत्साम्ये भोगसाम्यं न हि भवति यथाकर्म भोगप्रदानात् ॥ २१ ॥ 
जीवसर: 
व्यवस्थाम् = प्रतिनियतताम् अवदन् यत् = अवदन्निति यत्, तच्च तदपि एवम् उक्तप्रकारेण आत्मनो विभुत्वेऽपि, अदृष्टस्य शरीरबहिर्देशावच्छेदेन कार्यकारित्वे निर्निमित्तम् = युक्तिरहितम्, असमर्थनीयम् । ततः=तस्मात्कारणात् इह=अस्मिन् लोके सर्वतः = सर्वदेशावच्छेदेन सर्वभोगः = सर्वेषां सर्वसुखदुःखा- द्यनुभवप्रसङ्गः कथम् न भवेत् ? = भवेदेव || 
अयमाशय: - जीवानां विभुत्वे सर्वेषां जीवानां सर्वत्र वर्तमानत्वेन सर्वशरीरसंबन्धः सर्वेषामव- र्जनीयः । एवंसति सर्वशरीरावच्छेदेन जायमानानां सुखदुःखादीनां सर्वैरप्यनुभवप्रसङ्गः - इत्यापादने – तस्यैवं समाधानं वदन्ति । शरीररचनाया मूलं तत्तत्पुण्यपापादिकम् । यस्य जीवस्य पुण्येन पापेन वा यच्छरीरं निष्पन्नम्, तच्छरीरावच्छेदेन जायमानं सुखदुःखादिकं तेनैवानुभूयेत, न त्वन्येन; तच्छरीरस्यान्यकर्मणा अनिष्पन्नत्वादिति । परन्तु, अदृष्टस्य तत्तच्छरीरावच्छेदेनैव कार्यकारित्वे सत्येव इयं व्यवस्था वर्णयितुं शक्या । यदि च पूर्वोक्तरीत्या देशान्तरादावपि अदृष्टं कार्यकारि स्यात्, इतरशरीरावच्छेदेनापि सुखाद्यनुभवजनकं स्यात् । न चेतरशरीरस्य एतदीयादृष्टनिर्मितत्वाभावेन तदवच्छेदेन न सुखाद्यनुभवसंभव इति वाच्यम्; अदृष्टस्याचेतनत्वेन, स्वपरविभागज्ञानाभावेन, वह्न्यादिकं यथा येनोत्पादितमपि तद्धस्तमपि दहति, तथैवाविशेषेण सर्वान् प्रत्यपि कार्यकारित्वमवर्जनीयम् । न चादृष्टस्याचेतनत्वेऽपि कार्यकारणभावस्य सर्वत्र प्रतिनियतत्वं दृश्यते । यथा एतत्पटहेतुभिः तन्तुभिः एतत्पट एव जायेत, न त्वन्यः पटः । एवमत्रापि एतदीयादृष्टकारितं शरीरमेव एतदीयसुखदुःखादिहेतुः स्यादिति वाच्यम्; देशान्तरे शत्रु मित्रादिनिर्माणस्य एतदीयादृष्टजनितत्वाङ्गीकारात्, अन्ततः तच्छत्रुमित्रादिशरीरं प्रति एतदीयादृष्टस्यापि कारणत्वेन, तदवच्छेदेन सुखादीनामनुभवस्य वारयितु- मशक्यत्वात् । अतः आत्मनो विभुत्वे भोगसाङ्कर्यप्रसङ्गः । अतः आत्मानः न विभवः ॥ 
ननु श्रीभाष्यकारैरेव शास्त्रयोनित्वाधिकरणे, एकस्य जीवस्य शरीरं न केवलं तदीयादृष्टनिर्मितम्, तदीयभार्यापुत्रादीनामपि तज्जीवनाधीनसुखदुःखादिमत्त्वात्, परस्परमेषां सर्वेषामप्यदृष्टं परस्परसहकारि भवती- त्यभिहितम् । दैवज्ञा अपि भार्याया माङ्गल्ययोगादिकम्, पुत्रस्य कर्मदशादियोगं च परीक्ष्यैव तद्यजमानस्य आयुरादिकं निश्चिन्वन्ति । एवञ्च सिद्धान्तेऽपि अन्यदीयमदृष्टम्, अन्यस्य शरीररचनादौ निमित्तं भवतीत्यङ्गीकारात्, सर्वेषां सर्वभोगप्रसङ्गोऽनिवार्य एवेत्यत्राह - आराध्य इत्यादि । आराध्ये= सर्वैरपि कर्मभिः आराध्यमाने विश्वसाक्षिणि= जगत्सर्वमपि साक्षाद्द्रष्टरि, अनुगुणफलदे = तत्तत्कर्मानुगुणफलदातरि सति, ‘परमात्मनि ' इति विशेष्यमध्याहार्यम् । परमात्मनि उक्तविशेषणविशिष्टे सति इत्यन्वयः । अथवा 'विश्वसाक्षिणि' इति विशेष्यम् । परमात्मनि तादृशे वर्तमाने, राजादिनीति : राज्ञां नीतिः अस्ति = प्रत्यक्षदृष्टास्ति । 'आदि' पदेन 'राजा वा राजमात्रो वा' इत्यादिदिशा तत्तुल्याः गृह्यन्ते ॥ 
H 
'अहं हि सर्वयज्ञानां भोक्ता च प्रभुरेव च । न तु मामभिजानन्ति तत्त्वेनातञ्चयवन्ति ते ।। ' ( गी. 9-24) 
तत्त्वमुक्ताकलापः 
202 
'भोक्तारं यज्ञतपसां सर्वलोकमहेश्वरम् । सुहृदं सर्वभूतानां ज्ञात्वा मां शान्तिमृच्छति ॥' (गी. 5-29) 
इत्यादिना सर्वाण्यपि सत्कर्माणि तत्तद्देवताद्वारा परमात्मप्रीतिकारणानि । तैः प्रीतः परमात्मैव फलमपि ददाति । एवं दुष्कर्माणि परमात्मनो निग्रहकराणि इति च प्रसिद्धम् । 'फलमत उपपत्तेः' (ब्र.सू. 3- 2-36) इति सूत्रकारेणापि न्यायपूर्वकं परमात्मन एव सर्वकर्मफलप्रदत्वं सिद्धान्तितम् । ‘कर्माध्यक्षः सर्वभूताधिवासः साक्षी' (श्वे. 6-11 ) इति श्रुतिरपि । अतः एकस्य शरीरस्य अनेकजीवादृष्टारब्धत्वेऽपि परमात्मन एव सर्वव्यवस्थापकत्वात्, सर्वज्ञत्वाच न काचिदनुपपत्तिः । तन्मते अदृष्टस्य जडत्वात् न तेन व्यवस्थासिद्धिः । न चेश्वरस्यादृष्टाधिष्ठातृत्वाङ्गीकारात्तन्मतेऽपि न दोष इति वाच्यम्; एवं यद्युपपत्तिः, तर्हि मास्तु जीवानां विभुत्वमित्यादिकमनुपदमेवोक्तम् ।। जीवकृतकर्मणां परमात्मनश्च कस्संबन्धः ? इति शङ्का- परिहाराय 'आराध्ये' इत्युक्तिः । सर्वकर्मसमाराध्यः खलु परमात्मा । अतः जीवकृतैः पुण्यकर्मभिः भगवतः प्रीतिः, पापकर्मभिः कोपश्च भवेदेव । ईश्वरस्य तद्ज्ञानं कथं भवेत् ? इत्यत्र 'विश्वसाक्षिणि' इति । तस्य पक्षपाताभावप्रदर्शनार्थम् – 'अनुगुणफलदे' इति । अस्तीत्यादि । लौकिका राजानोऽपि तत्तत्कार्यानुगुणं निग्रहमनुग्रहं च कर्तुं प्रभवन्ति चेत्, परमात्मविषयेऽतिशङ्कायाः प्रसक्तिरेव नास्तीत्याशयः ॥ 
ननु परमात्मा हि सर्वेषां समानः । 'समोऽहं सर्वभूतेषु न मे द्वेष्योऽस्ति न प्रिय:' ( गी. 6-29) इति ह्याह । सः कथं निग्रहानुग्रहौ कुर्यात् ? कथं वा व्यवस्थेत्यत्राह - तत्साम्य इत्यादि । तस्य = परमात्मनः साम्ये=सर्वसमत्वेऽपि भोगसाम्यम् = सुखदुःखरूपस्य भोगस्य जीवकृतकर्मफलभूतस्य साम्यम् न हि भवति = नैव भवति । कुतः ? यथाकर्म भोगप्रदानात् = तत्तज्जीवकृतकर्मानुगुणमेव कर्मफलभूतस्य भोगस्य प्रदानात्, भोगसाम्यं न भवतीत्यन्वयः । 'समोऽहम्' इत्यादि वदन्नेव भगवान् ‘ये भजन्ति तु मां भक्त्या मयि ते तेषु चाप्यहम् ' ( गी. 6-29) 'तानहं द्विषतः क्रूरान् संसारेषु नराधमान् । क्षिपाम्यजस्रमशुभान् आसुरीष्वेव योनिषु' (गी. 16-19) इत्यप्याह । अतः तत्तत्कर्मानुगुणमेव फलंदानात्, न फलसाङ्कर्यप्रसङ्गः, नापि पक्षपातप्रसङ्गः, राजनीतेरेव जागरूकत्वादिति भावः ॥ 
तु 
ननु भोः ! किमियं दुरवस्था भवदीश्वरस्य ? जीवाः स्वकृतकर्मपराधीनाः । भवदीश्वरस्तु अनन्तजीव- कर्माधीनः । साधितमीश्वरस्येश्वरत्वम् ! हे ब्रह्मन् ! 'पृष्टोऽपि न वदेदर्थं गुह्यं सिद्धान्तमेव च' इति वदन्ति धर्मसूक्ष्मज्ञाः । तथाप्यपगच्छतु नास्तिक्यं त इत्यनुकम्पयोच्यते । कर्मणां फलनैयत्यमात्रं हि तद्विज्ञानसिद्धम्, न तु कालदेशादिनैयत्यम् । न ह्यस्मिन् जन्मनि कृतानां कर्मणां फलमेतत्समनन्तरजन्मन्येव भविष्यतीत्युक्तं कुत्रचित्, शक्यं वैतत् ! एकैकस्यापि नेदमेव प्रथमं जन्म । अनन्तकोटिपूर्वपूर्वजन्मसुकृतानां दुष्कृतानाञ्च कर्मणां सञ्चयःखलु प्रतिजीवमनिवार्यो वर्तेतैव । तानि विविधानि विचित्राण्यसंख्यानि कदा कुत्र कीदृशं स्वफलं दास्यन्तीति न हि किञ्चिन्नैयत्वं वक्तुं शक्यम् । अथवा कतिपयकर्मणां कथञ्चित्तथात्वसंभवेऽपि सर्वाणि न तथेति हि वदन्ति मर्मज्ञाः । अत एव किल 'यदेव विद्यया करोति, तदेव श्रद्धयोपनिषदा वीर्यवत्तरं भवति' (छां. 1-1-10) इति कर्माङ्गोद्गीथविद्यायाः तज्जन्मसमनन्तरमेव तत्कर्मफलप्रापणं वीर्यवत्तरत्वमिति तद्रहस्यज्ञा 
92. 
203 
[ जीवाविभुत्वे प्रमाणम् ] 
देहान्तर्मात्रदृष्टेः पृथगिह विषयिप्राणजीवोत्क्रमोक्तेः 
भूयोवाक्यानुसारादणुरिति वचने तादृशोपाध्यनुक्तेः । 
जीवसर: 
वदन्ति । ब्रह्मविद्यायाः 'उपनिषदा' इति पृथगभिधानात्, 'विद्यये' त्यस्य कर्मविज्ञानमर्थः । एवञ्च कर्मणां देशकालनैयत्याभावात्, तदेतत्परमात्माधीनम् । अनन्तविचित्राद्भुतशक्तिमतो भगवतः केशादीनां लेशोऽप्यत्र न वर्तत इति ‘अक्लिष्टकारिणम्' इत्यादिभिः प्रदर्शयन्ति महर्षयः । अतो निरङ्कुशस्वतन्त्र एव भगवान् वैषम्यनैर्घृण्यपरिहारायैव जीवकर्मापेक्षते, न तु स्वाशक्त्येत्यवगन्तव्यम् ॥ 
किञ्चेदं सर्वमुत्सर्गरूपम्, अभक्तजनविषयम् । भक्तानां विषये तु 'जन्मकर्म च मे दिव्यमेवं यो वेत्ति तत्त्वतः । त्यक्त्वा देहं पुनर्जन्म नैति मामेति सोऽर्जुन ॥' ( गी. 4- 9) 'यो मामजपनादि च वेत्ति लोक- महेश्वरम् । असंमूढस्स मर्त्येषु सर्वपापैः प्रमुच्यते ॥ ' ( 10- 3 ) 'स्वकर्मणा तमभ्यर्च्य सिद्धिं विन्दति मानवः' (18-46) ‘सर्वधर्मान् परित्यज्य मामेकं शरणं व्रजा । अहं त्वा सर्वपापेभ्यो मोक्षयिष्यामि मा शुचः ॥ ' (18- 66 ) ' ततस्तं म्रियमाणं तं काष्ठपाषाणसन्निभम् । अहं स्मरामि मद्भक्तं नयामि परमां गतिम् ॥' (वराहपुराण) इत्यादीन्यपवादरूपाणि प्रमाणानि । 'ये भजन्ति तु मां भक्त्या मयि ते तेषु चाप्यहम्' (9-20) 'ये यथा मां प्रपद्यन्ते तांस्तथैव भजाम्यहम् ' (4-11) इति हि गायति सः । अत एव 'कर्मण्येवाधिकारस्ते मा फलेषु कदाचन' इति कथनमपर्याप्तं मन्यमानः ‘मा कर्मफलहेतुर्भू : ' (2-47 ) इति गायति सः । अतः 'सापेक्षत्वात्' इति कथनं तर्कशरणान् प्रति, न तु भगवच्छरणान् प्रति । सांख्ययोगस्मृत्यनुग्रहतर्कविचार- प्रकरणस्थं हि 'सापेक्षत्वात्' इति । स्वपक्षं त्वाह बादरायणः 'फलमत उपपत्तेः' (ब्र.सू. 3-2-37) इति । अत आत्मतत्त्वमजानतां कृतेऽन्यत्समाधानम् । जानतां कृते त्वन्यदेव । अधिकं तत्तत्प्रकरणे ॥ 
ज्ञात्वा ब्रह्मोभयलिङ्गं सर्वाभीष्टफलप्रदम् । प्राणस्य प्राणमित्याद्यं परमानन्दविग्रहम् ॥ भजस्व सततं प्रीत्याऽनन्यभावनया प्रभुम् । संशयं सकलं त्यक्त्वा स्वकक्ष्यायां स्थिरो भव ॥ भाग्यायत्ता भगवति भक्तिरव्यभिचारिणी । पुनः पुनर्न प्रश्नादि कर्तव्यं स्वहिते रतैः ॥ 'सुदुष्करेण शोचेद्यो येन येनेष्टहेतुना । स स तस्याहमेवेति चरमश्लेकसंग्रहः ।। ' अत्रापि यद्यविश्वासस्तत्राप्याहान्तिमं वचः । ' अज्ञश्चाश्रद्दधानश्च संशयात्मा विनश्यति ॥ तत्तादृशानां पापानां भेषजं सत्समागमः । दुस्सङ्गं दूरतस्त्यक्त्वा सत्सङ्गं कुरुतानिशम् ।। इतोऽपि यदि जिज्ञासा सेव्यास्सन्तस्सदा त्वया । अत एव श्रुतिः' तत्रं वर्तेथाः' इति दृश्यते ।। २१ ।। 
= 
एवं जीवानां विभुत्वं निराकृत्य, तेषां अणुत्वे प्रमाणान्याह - देहान्तरित्यादि । देहान्तर्मात्रदृष्टेः देहान्तरेव ' अहम्' इत्यनुभवदर्शनात् । पञ्चम्यन्तानामेषाम् ‘व्याप्त्युक्तिः' इत्यादिनान्वयः । देहाद्बहिः आत्मनः सत्त्वे प्रमाणादर्शनात्, शरीरानुगुणपरिमाणे जीवस्य नाशप्रसङ्गात् जीवः अणुरेव । इह = उपनिषत्सु पृथक् = प्रत्येकम् विषयिप्राणजीवोत्क्रमोक्तेः = विषयिणाम् = इन्द्रियाणाम् प्राणस्य = मुख्यप्राणस्य जीवस्यतत्त्वमुक्ताकलापः 
204 
ईशादाराग्रमात्रो ह्यवर इति भिदावर्णनात् स्पन्दवाक्यात् 
व्याप्त्युक्तिर्जातिधर्मप्रतिहतिविनिवृत्त्यादिमात्रेण जीवे ॥ २२ ॥ 
च उत्क्रमोक्तेः = शरीरात् उत्क्रमणस्य अभिधानात् । 'तमुत्क्रामन्तं प्राणोऽनूत्क्रामति प्राणमुत्क्रामन्तं सर्वे प्राणा उत्क्रामन्ति' (बृ.6-4-2 ) इति शरीरादुत्क्रामन्तं जीवमनुसृत्य प्राणादीनामुत्क्रान्तेः कथनात्, आत्मनः जीवस्योत्क्रमणं प्राणादिपरतया नेतुं न शक्यमिति बोधनार्थं इन्द्रियप्राणादीनां पृथक् निष्क्रमणमभिहितम् । कस्मिंश्चिन्मृते हि 'प्राणा गताः" इति व्यवहरन्ति । स औपचारिक इति प्रदर्शनार्थं प्राणातिरिक्त एव 'एष आत्मा निष्क्रामति' (बृ.6-4-2 ) इत्यत्र विवक्षितः । अतः जीवः न विभुः, विभुत्वे निष्क्रमणासंभवात् । एतादृशानां बहूनां वाक्यानां दर्शनात् अन्यथानयनं न शक्यमित्यभिप्रायेण – भूयोवाक्यानुसारादिति । अणुरिति वचने तादृशोपाध्यनुक्तेः = 'एषोऽणुरात्मा चेतसा वेदितव्यः' (मुं. 3-1-9 ) इत्यत्र अणुत्वे उपाध्यनुक्तेः अणुत्वं स्वाभाविकमिति गम्यते । एवम् - ईशात् = परमात्मनः अवरः = निकृष्टो जीवः आराग्रमात्रः=अल्पपरिमाणकः इति हि भिदावर्णनात् = वैलक्षण्यवर्णनात् । ' आरामात्रो ह्यवरोऽपि दृष्टः' (श्वे. 5-8) इति परमात्मापेक्षया वैलक्षण्यमुक्त्वा जीवस्याणुत्वाभिधानाच्च । रथावयवश्चक्रम् । चक्रस्यावयव आरः । तस्याग्रम् आराग्रम् एकदेशः । अतिसूक्ष्मपरिमाणकः जीव इत्यर्थः । ' आराग्रम्' इत्यल्पपरिमाणे रूढं पदमिति केचित् । एवं - स्पन्दवाक्यात् ' स्वे शरीरे यथाकामं परिवर्तते' (बृ.4-1-18) इति शरीरान्तरेव जीवस्य सञ्चारः अभिधीयते । तच्चाणुत्वमन्तरा न संभवति । एवमेभिर्हेतुभिः 'जीवे व्याप्त्युक्तिः 'जातिधर्मप्रतिहतिविनिवृत्त्यादिमात्रेण' इत्यन्वयः । एवञ्चार्थात् जीवः अणुरेव, न विभुः ॥ 
ननु ' स चानन्त्याय कल्पते' (श्वे. 5-9) 'नित्यः सर्वगतः ' ( गी. 2-24) इत्यादौ जीवस्य विभुत्वमुच्यते किलेति शङ्कापरिहारायाह - व्याप्त्युक्तिरित्यादि । जीवे व्याप्युक्तिः = एवं श्रुतिस्मृतिषु सर्वगत- त्वादिकथनम् जातिधर्मप्रतिहतिविनिवृत्त्यादिमात्रेण= जीवजातिदृष्ट्या, जीवधर्मस्य ज्ञानस्य व्यापकत्वदृष्ट्या, अतिसूक्ष्मत्वेन जीवस्य कुत्रापि वस्तुनि प्रतिघातासंभवेन प्रतिघाताभावमात्राभिप्रायेण वा भवेदिति शेषः । जीवस्य स्वतः अणुत्वेऽपि जीवजातीयस्य सर्वदेशेषु व्याप्त्या जीवः सर्वगत इत्युच्यते । जगत्सर्वमत्यन्त- सूक्ष्मैर्जीवाणुभिर्व्याप्तमिति हि विज्ञानिनो वदन्ति । एवं जीवधर्मभूतज्ञानस्य ' यच्चाप्नोति यदादत्ते यच्चाप्ति विषयानिह । यच्चास्य सन्ततो भावः तस्मादात्मेति कथ्यते ।' इति निर्वचनेन व्यापनशीलत्वात्, मुक्तौ सर्वत्र व्याप्त्या च तद्विशिष्टस्य जीवस्याप्यानन्त्यमुच्यते । एवं जीवस्य गतेः प्रतिहतिः कुत्रापि न भवति, तावान् सूक्ष्मोऽयमित्यभिप्रायेण वा कुत्रचित् तस्य विभुत्वमुच्यते, न तु स्वरूपतः । अतो जीवो न विभुः ॥ 
इदन्तु बोध्यम् - जीवाणुत्वसमर्थनं जीवस्य स्वरूपस्वभावादिविषये दुर्ज्ञानत्वप्रदर्शनाय । संसारिणां मानवानां बुद्धिः जीवात्मस्वरूपविषये प्रसरितुं लेशतोऽपि न शक्नोति । यतः आत्मतत्त्वं बुद्ध्यतीतम्, अलौकिकम्, अप्राकृतम् । तत् प्राकृतया बुद्ध्या कथं ग्रहीतुं शक्यते ? 'यो बुद्धेः परतस्तु सः' (गी. 3- 42 ) इति हि गीता । यद्यपि भाष्ये प्रकरणानुगुणं कामपरतयायं खण्डो व्याख्यातः; अथापि 'इन्द्रियेभ्यः परा 
I 
I 
93. 
205 
[ जीवः न देहानुगुणपरिमाणवान्] 
नात्मा देहानुरूपं विविधपरिणतिर्निर्विकारोक्तिबाधात् 
स्थूलोऽहं मूर्ध्नि जातं सुखमिति च मतिस्तस्य देहात्ममोहात् । 
जीवसर: 
IS THE 
ह्यर्था अर्थेभ्यश्च परं मनः । मनसस्तु परा बुद्धिः बुद्धेरात्मा महान् परः ॥' (कठ. 1-3-10) इत्यादौ बुद्ध्यपेक्षया आत्मनः परत्वस्य संमतत्वात्, गीतावाक्यस्य तच्छायानुसारित्वात्, अयमप्यर्थो न निषिद्धः । अथवा, अस्तु वाक्यम्, व्याख्यानं वा । विषयानुरोधेन अर्थः वर्णनीयः । तद्दृष्ट्या आत्मा बुद्ध्यतीत एव । अत एव 'नायमात्मा प्रवचनेन लभ्यः न मेधया न बहुना श्रुतेन' (कठ. 1-2-23) 'सत्येन लभ्यस्तपसा ह्येष आत्मा सम्यग्ज्ञानेन ब्रह्मचर्येण नित्यम्' (मुं. 3-1-5) इत्याद्दुच्यते । पृथिवीपरमाणोः परिमाणमेवातीन्द्रियम् । ततोऽपि जलपरमाणो रूपं दुर्ज्ञेयम्, ततोऽपि तेजः परमाणोः, ततोऽपि वायुपरमाणोः, ततोऽप्याकाशपरमाणोः । सिद्धान्ते हि आकाशोऽपि सावयवः । एवं भौतिकवस्तूनां स्वरूपमेव दुर्ज्ञेयं चेत्, एतत्सर्वमतीत्य वर्तमानस्य पञ्चविंशस्य जीवस्याणुत्वं भौतिकाणुत्वापेक्षया विलक्षणम् अत्यन्तदुर्ज्ञेयमिति सदा चिन्तनीयम् । यत एवं वदन्ति मर्मज्ञाः - ' शाब्दस्य हि ब्रह्मण एष पन्थाः यन्नामभिर्ध्यायति धीरपार्थैः । परिभ्रमंस्तत्र न विन्दतेऽर्थान् मायामये वासनया शयानः ॥ ( भाग. 2-2-2 ) इति । शाब्दस्य ब्रह्मणः शब्दरूपस्य ब्रह्मणः एष हि अयमेव हि पन्थाः मार्गः । कः ? यत् अपार्थैः = अर्थरहितैः नामभिः = केवलं संज्ञाभि: धी: मानवानां बुद्धिः ध्यायति = चिन्तयति । अर्थः अवगत इव भाति किल? अपार्थैरिति कथम्? इत्यत्र वासनया पूर्ववासनया विशेषेण मायामये = ' अर्थोऽवगतः' इति भ्रममये तत्र = शब्दब्रह्मणि शयानः निश्चिन्ततया वर्तमानः, तत्रैव परिभ्रमन् मानवः अर्थान् = पदार्थान् न विदन्ते= न प्राप्नोत्येव । अर्थस्यालाभेऽपि, लब्ध इव भ्रमजन को भवति आत्मादिशब्दः । एतत्तत्त्वं अग्रे (बुद्धि. 31 ) व्यक्ती भविष्यति । कतिपयपदानां शुकवदभ्यासमात्रेण अर्थः न स्वायत्तो भवति । भूमविद्यारंभे सनत्कुमारं प्रति नारदोक्तम्– 'ऋग्वेदं भगवोऽध्येमि' इत्यादिनारदवचनम् – 'यद्वै किञ्चिदध्यगीष्ठा नामैवैतत्' (छा. 7-1-3) इत्यादि सनत्कुमारप्रतिवचनञ्चात्र सदा स्मर्तव्यम् ॥ २२ ॥ 
= 
= 
1 
तत्त्वक्षेत्र हि आधिभौतिकम्, आधिदैविकम्, आध्यात्मिकमिति त्रेधा विभक्तम् । अत्यन्तस्थूलाधि- भौतिकेऽपि सर्वं रहस्यमसर्वज्ञदुर्विज्ञेयम् । इतोऽपि गहनं विशालञ्चधिदैविकं बुद्ध्यतीतमेव । लेशत एतत्परिचयेऽपि मानवाहंकारः क्षीयेत । आध्यात्मिकं तु इतोऽपि कियद्गहनमिति ज्ञातुमप्यशक्यम्, वर्णयितुं तु सुतराम, सुतमां परस्मै बुद्ध्याधानम् । एवमात्मनोऽतिदुर्ज्ञेयत्वादेव मानवानां कल्पनाः नानाविधाः प्रवृत्ताः । तंत्र जैना: आत्मा तत्तच्छरीरानुगुणपरिमाणवानिति मन्यन्ते । तन्निराकरोति - नात्मेत्यादिना । आत्मा= जीवात्मा देहानुरूपम् = तत्तद्देहानुगुणम् विविधपरिणति: = देहानां विविधपरिणामवत्त्वेन, विविधपरि- माणवान्, विविधाः परिणतयः यस्येति बहुव्रीहिः, न = न भवति । कुतः ? निर्विकारोक्तिबाधात् 'न जायते म्रियते वा' (कठ. 1-2-18 ) इति जननमरणादिनिषेधात् आत्मा निर्विकारः सिद्धः । जननमरणे हि 
तत्त्वमुक्ताकलापः 
206 
षड्भावविकारान्तर्भूते । ' अस्ति, जायते, वर्धते, विपरिणमते, अपक्षीयते, नश्यति' इत्येते षड्भाव- विकाराः । एषु ' जायते ' ' नश्यति' इत्यनयोः आद्यन्तयोर्निषेधः 'न जायते म्रियते' इत्याभ्याम् । आद्यन्तयोर्निषेधे, मध्यवर्तिनामपि निषेधः सिद्धः । तेन च 'अस्ति' इति सदा सत्त्वमात्मनस्सिद्धम् । अतः देहानुगुणपरिमाणे आत्मनः सङ्कोचविकासयोरावश्यकत्वात् अचिद्वदेव आत्मा सविकारः स्यात् । ननु 'स्थूलोऽहम् ' ' कृशोऽहम्' इत्याद्यनुभवात्, अहंपदार्थस्यात्मनः स्थूलत्वकृशत्वादिव्यवहारात्, आत्मनः शरीरानुगुणपरिमाणमावश्यकमित्यत्राह - स्थूलोऽहमित्यादि । 'स्थूलोऽहम्' इत्यादिवत्, 'मम मूर्ध्नि सुखं जातम्' इति च मतिः = अनुभवः, तस्य = पुरुषस्य देहात्ममोहात् भवति । अज्ञानिनः तथा; ज्ञानिनस्तु औपाधिकः । पक्षद्वयेऽपि तादृशानुभवः न वस्तुसाधकः। ' लोहितः स्फटिकः' इत्ययं किलानुभवः, अजानतः भ्रमः, जानतस्तु औपाधिकः । द्वेधाऽपि स्फटिकस्य न लौहित्यसिद्धिः । एवं 'मूर्ध्नि सुखम् ' इत्यस्य मूर्धावच्छेदेन आत्मनि सुखमित्यर्थः । आत्मनोऽणुत्वे, तस्य मूर्धावच्छेदेनाप्यभावात्, कथं ‘आत्मनि’ इत्युच्यते इति चेत्, धर्मभूतज्ञानव्याप्त्येत्याद्दुक्तमेव पूर्वम् ।। 
ननु ' स एष जीवेनात्मनानुप्रभूतः पेपीयमानो मोदमानस्तिष्ठति । अस्य यदेकां शाखां जीवो जहाति, अथ सा शुष्यति, द्वितीयां जहात्यथ सा शुष्यति, तृतीयां जहात्यथ सा शुष्यति' (छां. 6-11-12) इति वृक्षे जीवात्मनः शरीरभूते तस्य संकोचस्य श्रवणात्, अस्त्येव सङ्कोचविकासादिकं जीवे इति चेत्, न । जीवस्याविभुत्वस्यानुपदमेव बहुभिः प्रमाणैः स्थापनात्, मध्यमपरिमाणत्वे चानित्यत्वापत्त्या अणुत्वे सिद्धे, धर्मभूतज्ञानव्याप्त्यैव शरीरव्याप्तेश्चाभिधानात्, धर्मभूतज्ञानस्य सङ्कोचविकासादेः अग्रे (बुद्धि. 7 ) प्रतिपाद्यमानत्वात् 'जीवो जहाति' इत्यस्य धर्मभूतज्ञानसङ्कोच एव विवक्षितः । तस्यापि प्राणसञ्चारक्षय एव हेतुः । दृश्यते किल मानवशरीरेऽपि वातव्याध्यादौ प्राणसञ्चारक्षयेन हस्तपादादेः निष्क्रियत्वस्पर्शशून्यता- दिकम् । अतः कर्मविशेषात् प्राणसञ्चारक्षये, धर्मभूतज्ञानसङ्कोचे सति 'जीवो जहाति' इत्युच्यते । महति गृहे कस्मिंश्चिद्भागे शिथिले सति, तद्भागावच्छेदेन मनुष्याः सञ्चारादिकं यथा त्यजन्ति, तथैव 'जीवो जहाति' इत्यस्याप्यर्थः ॥ 
वस्तुतस्तु - पूर्वमेव ( श्लो. 4) 'धीर्नित्या यस्य पक्षे' इत्यादौ, शरीरव्याप्तिरियं जीवस्वरूपकृता, उत धर्मभूतज्ञानकृता? इति युक्त्या निश्चेतुमशक्यत्वस्य प्रतिपादनात्, पुनः पुनः पिष्टपेषणं न विवेकस्य लक्षणम् । अतो निरर्थकेष्वेतादृशविषयेषु 'दुर्ज्ञानं सर्वथा यन्मुनिभिरपि परैस्तत्र तूदासितव्यम् (जड.64) इत्याचार्योक्तदिशा वृथा कालस्य, बुद्धेर्वा व्ययो वर्जनीय इत्यवधेयम् । ननु किमिदमस्थाने वैराग्यम् ? 'प्रज्ञासूच्यानुविद्धः क्षतिमनधिगतः कर्कशात्तर्कशाणात् शुद्धो नानापरीक्षासु' (जड. 3) इत्याद्युक्त्वापि, इदानीं परीक्षातो वैमुख्यं कथं घटताम् ? इति चेत्, सत्यम् । अत्राप्युक्तमाचार्यवर्यैरेव 'दुर्ज्ञानं सर्वथा यन्मुनिभिरपि परैस्तत्र तूदासितव्यम्' इति । 'उदासितव्यम्' इति कथनमात्रेण बुद्धिरुदासीना भवेत् किम्? उच्यतां समाधानं बुद्धेरिति चेत्- 
सत्यं तत् ज्ञायते केशः नास्माकं स्याद्वशे मतिः । यतः सा प्रथमा माया सर्वानपि विमोहयेत् ॥ 
94. 
207 
नानादेश्च योगी प्रसजति भिदुरः पुंसि देहप्रमाणे 
मुक्तौ देहात्ययात् स्यात् परिमितिविरहस्तत्प्रयुक्तेऽस्य माने ॥ २३ ॥ 
[ जीवस्य देहानुगुणपरिमाणेऽनुपपत्तिः ] 
निर्मुक्त: त्वन्मते स्यात् कथमपरिमितो नित्यमूर्ध्वं प्रधावन् 
देहः कश्चित् तदानीमपि यदि नियतः, स्यात्तु तन्निघ्नताऽस्य । 
सर्वक्लेशक्षयकरं शरणं याहि तं प्रभुम् । वात्सल्यादिगुणैः पूर्णः स ते मार्गं विधास्यति ।। तर्कमधिकृत्योच्यतेऽग्रे (बुद्धि. 42 ) विस्तरेण । तावत्कालं किञ्चिदाश्वसतु भवान् ।। 
जीवसर: 
किञ्च पुंसि=जीवात्मनि देहप्रमाणे = देहानुगुणपरिमाणवति नानादेहः योगी भिदुरश्च प्रसजति= छिन्नो भिन्नश्च भवेत् । सौभरि : किल योगी युगपत् पञ्चाशच्छरीराणि गृहीतवान् । तत्र जीवः छिन्नो भिन्नो वा भवेत्, तेन विनाशोऽप्यवर्जनीयः स्यात् । किञ्च अस्य = जीवस्य माने = प्रमाणे तत्प्रयुक्ते= शरीरानुगुणे सति मुक्तौ=मुक्त्यवस्थायां देहात्ययात् = देहापगमात् तैरपि मुक्तस्य भौतिकदेहो नाङ्गीक्रियते; परिमिति- विरहः=परिमाणाभावः स्यात् । ततश्च जीवः विभुः स्यात् । परिमाणाभावे विभुरिति कथमिति न शङ्कयम्, परिच्छेदाभावस्यैव विभुत्वस्वरूपत्वात् । अथवा परिमाणमेव न किञ्चिदपि स्यात् । अतः जीवस्य किञ्चित् स्वाभाविकं परिमाणं वक्तव्यम्; तदेव चाणुत्वमुक्तम् ॥ 
यद्यपि जैनैकदेशिभिः सततोर्ध्वगतेरेव मुक्तित्वाङ्गीकारात् आत्मनः अन्तिमशरीरानुगुणपरिमाणोऽ-- ङ्गीकृतः, परन्तु तदा आत्मनोऽन्तवत्त्वप्रसक्या स पक्षो न युक्तः । समनन्तरश्लोक एवायं विषयो विचार्यते ॥ २३ ॥ 
अस्तु तर्हि विभुरेव जीव इति चेत् तत्राह - त्वन्मते = जैनस्य तव मते निर्मुक्त: = मुक्तात्मा अपरिमितः = परिमाणरहितः = विभुः कथं नित्यम् ऊर्ध्वं प्रधावन् स्यात् = विभोः क्रियायाः असंभवेन, सततोर्ध्वगमनं कथं स्यात् ? अलोकाकाशपर्यन्तमेव गच्छति इति पक्षेऽपि विभोः क्रियाया असंभवाद्दोष- स्तुल्यः । अलोकाकाशः लौकिकाकाशविलक्षण एतदाकाशस्योपरि वर्तमानः देशः । तत्रावस्थितिरेव तन्मते मुक्तिः । मृत्तिकालिप्तः अलाबु ः जले पतेचेत् मृत्तिकाभारान्मज्जति । लिप्ता मृत्तिका जलसंपर्का - क्रमशो विशीर्णापगच्छेच । यावती न्यूना मृत्तिका, अलाबुस्तावानुपरि गच्छेत् । मृत्तिकालेपे कार्त्स्न्येन नष्टे, अलाबुरपि संपूर्णतया जलस्योपरि भागे प्लवेत । एवमेव जीवः कर्मसंबन्धवशात् संसारे मग्नः केशा- ननुभवति । सम्यग्दर्शनज्ञानचारित्ररूपेण रत्नत्रयपदवाच्येन मोक्षसाधनेन कर्मणां क्रमेण क्षयात्, ऊर्ध्वं गच्छन् प्रकृतिमण्डलमतीत्यालोकाकाशं प्राप्नोति । सैव मुक्तिरित्युच्यते । आत्मनो विभुत्वे गतेरसंभवात् ऊर्ध्वगतिः कथं समर्थनीया स्यात् ? एतत्परिहाराय, तदानीमपि = मुक्तावपि कश्चिद्देहः यदि नियतः = नियमेन वर्तत एव इति यदि, तदा अस्य = मुक्तस्य तन्निध्नता = तादृशशरीराधीनता तु स्यात् । सशरीरत्वस्यैव बन्धपदार्थत्वात् सा मुक्तिरेव न स्यात् ॥ 
तत्त्वमुक्ताकलापः 
95. 
208 
इच्छातो देहमेकं विशति स परिमित्यर्थमेवेति हास्यं 
तस्मादास्माकनीत्या परिमितिरिह सा स्थायिनी या विमुक्तौ ॥ २४ ॥ 
[मोक्षासंभवशङ्कानिरास: ] 
कर्माविद्यादिचक्रे प्रतिपुरुषमिहानादिचित्रप्रवाहे 
तत्तत्काले विपत्तिर्भवति हि विविधा सर्वसिद्धान्तसिद्धा । 
ननु वेदान्तिभिरपि मुक्तौ शरीरसद्भावपक्षस्याङ्गीकारात्, कथं सशरीरत्वमेव बन्ध: ? न च मुक्तिकालिकं शरीरं न प्राकृतम् । अतः तस्य बन्धरूपत्वं नास्तीति वाच्यम्; अस्माभिरपि तथैवाङ्गीकारादित्यत्राह - इच्छात इत्यादि । सः =मुक्तः परिमित्यर्थमेव = स्वस्य परिमाणवत्त्वायैव एकम् = एकशब्दः अन्यार्थकः, विलक्षणम् इति भावः देहम् इच्छातः = स्वेच्छेयैव, न तु कर्मप्रभावात् विशति = प्रविशति, स्वीकरोति इति हास्यम्= परिहासास्पदम् । किं कुर्मः, शरीरमन्तरा ऊर्ध्वगमनासंभवात्, तदर्थमेव शरीरं स्वीकरोतीत्यादिकम् अतीव हास्यास्पदम्, संपूर्णपराधीनत्वस्य स्वेनैव संपादनात्, सः मुक्त इति हास्यास्पदतर एव । किं कुर्मः मार्गान्तरं न स्फुरति किल इत्यत्र – तस्मादित्यादि । तस्मात्= भवदुक्तेः भवतैव समर्थयितुमशक्यत्वात् आस्माकनीत्या= अस्मत्सिद्धान्तनीत्यैवइह = जीवे सा परिमितिः = जीवस्य परिमाणम् स्थायिनी = नियता इत्युच्यताम्, एवं नियतत्वादेव या = असौ परिमितिः विमुक्तौ = मुक्त्यवस्थायामपि स्थायिनी = अनुवर्तेत, तादृशः परिमाण आवश्कः । ननु जीवः विभुपरिमाणवानेव । संसारावस्थायां कर्मणा तिरोहितं विभुत्वं मुक्तावाविर्भवतीति कथने को दोष इति चेत्, तर्हि तस्यालोकाकाशेऽवस्थितिकथनं विरुद्ध्येत । अतः जीवस्य नियतं परिमाणमवश्यं विभुत्वव्यतिरिक्तं वक्तव्यम् । मध्यमपरिमाणत्वे विनाशप्रसङ्गात् अणुत्वमेवाङ्गीकर्तव्यम् । दोषास्तु पूर्वोक्तदिशैव परिहर्तव्याः । वस्तुतस्तु जैनानामियं भ्रान्तिः भूतात्मनस्तादृशत्वादिति मन्तव्यम् ॥ २४ ॥ 
एवमत्यन्तावश्यकरूपविशिष्टजीवस्वरूपविचारं परिसमाप्य, अनन्तानन्तकर्मचत्रपतितस्यास्य मुमुक्षा- संभावना वा कथम्? साधनाद्यनुष्ठानं वा निरन्तरायं कथं संभवति ? कथं मुक्तेस्संभवः ? इत्याद्याशङ्कानां समाधानमाह - कर्माविद्यादीत्यादिना । आदिपदेन वासनाया ग्रहणम् । सर्वस्यापि मूलम् अविद्या । ततः कर्म । ततो वासना | एवं त्रयाणाम् परस्परकार्यकारणभावापन्नानां सदानुवर्तमानानां चक्रवद्भणात् चक्रेति चक्रत्वेन रूपणम् । अत्र रागद्वेषयोर्योजनयापि चक्ररूपणं शक्यम् । 'तं विद्याकर्मणी समन्वारभेते पूर्वप्रज्ञा च ' (बृ.6-4-2 ) इति श्रुतिः । अत्र 'तम्' इति पूर्वप्रसक्तः शरीरादुत्क्रान्तः जीवः उच्यते । एवमुत्क्रामन्तं जीवं विद्याकर्मणी समन्वारभेते= समनुवर्तेते, एवं पूर्वप्रज्ञा च = वासना च समनुवर्तते । तत्तज्जन्मनि क्रियमाण- साधनाफलभूते विद्याकर्मणी । अनन्तानन्तजन्मकृतविद्याकर्मफलभूता वासना । 'हन्त त इदं प्रवक्ष्यामि गुह्यं ब्रह्म सनातनम् । यथा च मरणं प्राप्य आत्मा भवति गौतम | योनिमन्ये प्रपद्यन्ते शरीरत्वाय देहिनः । स्थाणुमन्येऽनुसंयन्ति यथाकर्म यथाश्रुतम् ॥' (कठ. 2-5-6,7) इत्यत्रापि जन्मान्तररचना कर्मज्ञानाधीनेत्युक्तम् । श्रुतम् = ज्ञानम् । अत्र ' स्थाणु' पदस्यार्थो कियान् दुरवगम इति न ज्ञातुं प्रभवन्ति भौतिकप्रज्ञाः ।। 
209 
तल्लब्धस्वावकाशप्रथमगुरुकृपागृह्यमाणः कदाचित् 
मुक्तैश्वर्यान्तसंपन्निधिरपि भविता कश्चिदित्थं विपश्चित् ॥ २५ ॥ 
I 
जीवसर: 
ननु श्रुतौ 'विद्याकर्मणी' इति स्थितेऽत्र 'अविद्या कर्म' इत्युक्तिः कथमिति चेत्, ज्ञानार्थकाद्विदधातो- र्निष्पन्नो विद्याशब्दः ज्ञानसामान्यवाची । कर्म च पुण्यपापरूपम् । ज्ञानं यद्यत्पूर्वं संपादितं विपरीतमविपरीतं वा; कर्म च यद्यत्कृतम् = सुकृतं दुष्कृतं वा; पूर्वप्रज्ञा = वासना च तम् = उत्क्रामन्तं जीवम् अन्वारभेते= अनुवर्तेते । विद्या इति सामान्यशब्दः विशेषे पर्यवस्यतीत्यभिप्रायेण श्लोके 'अविद्या'शब्दः । ब्रह्मविद्या- व्यतिरिक्ता हि विद्या अविद्यैव । अविद्या विद्याशब्देन कथमुच्येत ? न ह्यघटशब्दो घटं ब्रूयादिति चेत्, अनभिज्ञो हि भवान्, भ्रमप्रमादसंशयादयोऽपि ज्ञानप्रभेदा एवेति । गुणशब्दस्य प्रायः सद्गुणे प्रयोगेऽपि दुर्गुणसाधारणः खलु स शब्दः । तद्वद्विद्याशब्दोऽपि । अतोऽत्र विद्यापदेन न ब्रह्मविद्याभिधीयते, ब्रह्मविद्यायाः जन्मान्तरारंभकत्वाभावात् । अतः ब्रह्मविद्याव्यतिरिक्ता विद्यैव विविक्षिता । अत एव श्रुतौ ‘श्रुतम्’ इत्युक्तम्। ' नायमात्मा प्रवचनेन लभ्यो न मेधया न बहुना श्रुतेन ।' (कठ. 1-2-23, मु.3-2-3) इत्यादौ श्रुतशब्दवाच्यस्योपदेशजन्यज्ञानस्य = परोक्षरूपस्य ख्यातिलाभपूजाहेतोः निन्दा श्रूयते । तद्दृष्ट्या श्लोके ‘अविद्या’पदमुक्तम् ।। ‘एतद्ज्ञानमिति प्रोक्तमज्ञानं यदतोऽन्यथा' (गी. 13-11) इत्याद्यपि द्रष्टव्यम् | अथवा ब्रह्मविद्यापि विद्याशब्दार्थान्तर्गता स्यात् । न ह्येकस्मिन् जन्मनि ब्रह्मविद्यायास्सिद्धि संभाव्यते । ‘अनेकजन्मसंसिद्धः’ (गी. 6-45) 'बहूनां जन्मनामन्ते' (गी. 7-19) इत्यादिदर्शनात् । एवं वासनापदमपि सदसद्वासनापरं वा । यत्पूर्वं कृतं तत्सर्वमनुवर्तेतैव । ' तत्र तं बुद्धिसंयोगं लभते पौर्वदैहिकम्। पूर्वाभ्यासेन तेनैव हियते ह्यवशोऽपि सः ॥ ' ( गी. 6-43 ) इति हि गीयते । अतश्च ब्रह्मविद्याया ग्रहणेऽपि न दोषः । न च ' तस्माल्लोकात् पुनरेत्यस्मै लोकाय कर्मणे' ।। इति (बृ. 6-4-6 ) पुनरावृत्तिश्रवणात् कथं ब्रह्मविद्याया ग्रहणमिति चेत्, सर्वत्रापूर्णदर्शी त्वम् । तस्मिन्नेव वाक्य उपरि ' इति नु कामयमानः' (बृ.6-4-6 ) इति अदग्धकामानां पुनरावृत्तिमुक्त्वा, 'अथाकामयमानः' इति ब्रह्मविदां गतिरप्युच्यते । अतो विद्यापदं सर्वविद्या- परमेव । तर्ह्राचार्यैः कथमविद्यापदमत्रोक्तमिति चेत्, प्रकृते मुमुक्षोत्पत्तेः पूर्वस्थितेरेव कथनात् तत्पदं प्रयुक्तम् । वस्तुतस्त्वपुनरावृत्तिविषये महद्रहस्यं वर्तते, यथा जना मन्यन्ते, न तथेति तु तथ्यम् ॥ 
यथा- 
तत्त्वदानीं वक्तुमर्हं न, यतः पूर्ववासनाः । पीडयन्त्यखिलान् पुंसः समये वक्ष्यते रहः । 
इह = =अस्मिन् संसारे एतादृशाविद्याकर्मवासनाख्ये चक्रे प्रतिपुरुषम् = तत्तत्पुरुषभेदेन अनादिचित्र- प्रवाहे = अनादिकालादेव विचित्रप्रवाहरूपे सति तत्तत्काले = तत्तत्कालानुगुणम् विविधा = अनेकप्रकारा त्रिपक्तिः = परिपाकविशेषः सर्वसिद्धान्तसिद्धा हि भवति = सर्वैरपि सैद्धान्तिकैः अङ्गीकृतैव हि । आत्मनः शरीरातिरिक्तत्वसाधनेनैव पुनर्जन्म सिद्धम् । पुनर्जन्मवादिनां कर्मपरिपाकवादोऽप्यवर्जनीयः किल । अस्तु कर्मपरिपाकः बहुविधः । प्रकृते किमायातं तेन ? इत्यत्रोच्यते - तल्लब्धेत्यादि । तेन = विचित्रकर्मप्रवाहमध्या- गतसुकृतलेशपरिपाकवशेन लब्धः = प्राप्तः स्वस्या: अवकाश:, प्रथमगुरुकृपा अत्र स्वशब्दार्थः । प्रथमः 
तत्त्वमुक्ताकलापः 
210 
गुरुः=जगतः आदिगुरुः स एव भगवान्, अज्ञाननिरासकत्वात्, तादृश्या कृपया गृह्यमाणः=अनुगृह्यमाणः, कृपाविषयीक्रियमाणः ‘यमेवैष वृणुते तेन लभ्यः' (कठ. 1-2-33, मुं.3-2-3) इति श्रुतिः अत्र प्रमाणम् । कदाचित् कश्चित् विपश्चित् विवेकी, इत्थम् = लोके प्रत्यक्षतो दृश्यमानेन प्रकारेण मुक्तैश्वर्यान्तसंपन्निधिरपि भविता = मुक्तस्य यत् ऐश्वर्यम् = ' स स्वराड्भवति' (छां. 7-25-2 ) इतिश्रुतिसिद्धं स्वातन्त्र्यादिकम् तत्पर्यन्ता या संपत् तस्याः निधिरिव निधिः = आश्रयः भविता, लुट्, अचिरादेव भवेदित्यर्थः । इदं सर्वं सर्वैरपि लोके दृश्यत एवेत्येतदर्थम् ' इत्थम्' इत्युक्तिः । ‘कदाचित्’ ‘कश्चित्’ ‘विपश्चित्' इत्यादयश्शब्दाः मोक्षाधिकारिणां दौर्लभ्यं सूचयन्ति । अथापि दृश्यते किल लोके कोटिष्वेको वा मुमुक्षुः । अत एवोक्तं भगवता 'मनुष्याणां सहस्रेषु कश्चिद्यतति सिद्धये । यततामपि सिद्धानां कश्चिन्मां वेत्ति तत्त्वतः ।।' (गी. 7- 3 ) इति । व्याख्यातं च भगवता 'कश्चिदेव यतते । तेष्वपि कश्चिदेव सामान्यतः सिद्धो भवति । तेष्वपि कश्चिदेव तत्त्वतः सिद्धो भवति' इति । 'कश्चित् मां तत्त्वतो वेत्ति' इति कथनात्, बहवः न तत्त्वतो विदन्ति इति लाभात्, 'ज्ञानिष्वपि न सर्वे पूर्णज्ञानिनः' इति लाभाच्च भगवद्रामानुजैरेवैवं वाक्यत्रयरूपमिदं व्याख्यातम् । अधिकं तात्पर्यचन्द्रिकायाम् । अतो ज्ञानिनां वचनेष्वपि वैविध्यमनिवार्यम् ।। 
ननु तर्हि किं ज्ञानिनोऽपि नानाविधाः ? संशयः कः ? दृश्यते च किल प्रत्यक्षमेव सैद्धान्तिकानां महतामपि मतिभेदाः परस्परमत्यन्तविरुद्धाः । पश्यामश्च ब्रह्मसूत्रेष्वपि बादरि - औडुलोमि- आश्मरथ्य- काशकृत्स्न-जैमिन्यादीनां महर्षीणां मतभेदान् । तर्हि का गतिः जिज्ञासूनाम् ? समीचीनः प्रश्नः । यदि त्वमार्तस्सत्यम् - शृणु सावधानम्- 
ऋषयस्तु महात्मानस्त्वधिकार्यादिभेदतः । पक्षान्नानाविधानाहुरध्यात्मं गहनं किल ।। 
अन्धाभिमानं सङ्केतं जाड्यं पूर्वग्रहादिकम् । सन्त्यज्य शरणं गच्छेन्मुमुक्षुः सुहृदं सताम् ॥ 
एवं तर्हि तत्तत्सिद्धान्तस्थापकाचार्या महात्मानोऽपि किमज्ञानिनः ? अथवा विप्रलंभका: ? शान्तं 
पापम् ! बालिशानामयं प्रश्नः । केनोक्तं तथा? परं तु - 
कस्मिन् प्रकरणे कस्मै केन प्रोक्तं कदा कुतः ? सर्वमेतदनादृत्य शब्दः स्वार्थं कथं वदेत् ? | तत्रापि तर्काद्दूरेऽस्मिन् तथात्यन्तमलौकिके । तपसैवाधिगम्येऽर्थे शब्दों मौनमिवाश्रितः ।। तर्को न मानं कस्यापि मानानुग्राहको हि सः । स्वतोऽप्रतिष्ठितस्तस्मान्नातिभारं क्षमेत सः ॥ सर्वं भारं क्षमो वोढुं भगवान् वर्तते किल । तस्मिन्निक्षिप भारं स्वं सर्वं ते संविधास्यति ।। आचार्याणां हि सर्वेषामैकरस्यं तु दृश्यते । भगवद्भक्तिविषये भक्तिस्सर्वं विधास्यति । सर्वमन्यत्परित्यज्य सत्यान्वेषणनिष्ठया । पूर्वग्रहादीन् संत्यज्य साक्षीकृत्य च हृच्छयम् ॥ सत्यैकचित्तस्सततं कुरु तीव्रं दृढं तपः । मनसश्चेन्द्रियाणां च यैकाग्र्यं परमं तपः ॥ 
। सत्येन तपसा लभ्यं सत्यं नान्येन हेतुना । सत्ये निक्षिप्य भारं स्वं सत्यमन्वेषय द्रुतम् ॥ 'महता पुण्यपण्येन क्रीतेयं कायनौस्त्वया । गन्तुं दुःखोदधेः पारं त्वर यावन्न भिद्यते ॥ ' 
211 
जीवसर: 
ननु ! अविद्या-कर्म-वासनानां चक्रवद्भमणेन कथमेतच्चक्राद्विमुक्तिः । एकैकस्मिन्नपि जन्मनि बहुजन्मोपयोगिकर्मणामनन्तानां संभवेन, एवं सञ्चितैः कर्मभिः जन्मपरंपरैव पुनः पुनर्वर्धेत किलेति चेत्, सत्यम् । शृणु परमभागवतानां वचनमेतत् - 'मा भीर्मन्दमनः ! विचिन्त्य बहुधा यामीश्वरं यातनाः नामी नः प्रभवन्ति पापरिपवः स्वामी ननु श्रीधरः । आलस्यं व्यपनीय भक्तिसुलभं ध्यायस्व नारायणं लोकस्य व्यसनापनोदनकरो दासस्य किं न क्षमः ॥' (मु.मा.) इति ॥ 
अयि भो मुमुक्षो! अस्तु भवदीयं पुराणम् ! 'सञ्चितं कर्म' इति किम् ? विव्रियताम् । किमयं प्रश्नः ? तत्पदमेव स्वार्थं वक्तुमलम् - 'पूर्वपूर्वजन्मसु कृतानि अदत्तफलानि पुण्यपापानि 'सञ्चितं कर्म ' प्रोच्यन्त इति ।। कथमिदं संभवि ? पूर्वजन्मन एवाभावात्, पूर्वपूर्वजन्मसु कृतानि पुण्यपापानि कथंतरां भवेयुः ? जीवानां जन्मपरंपरासु मानवं जन्मैवान्तिमं जन्मेति तत्तत्त्वविदो वदन्ति । मानवजन्मनः पूर्व पशुपक्ष्यादिरूपाणि जन्मानि भवन्ति । तेषु च पुण्यपापप्रसक्तिरेव नास्ति । मानवजन्मनोऽनन्तराणि तु जन्मानि पुण्यफलानि देवयोनिरूपाणि । एतेष्वपि नास्ति पुनः पुण्यपापप्रसक्तिः । शास्त्रं सर्वं मनुष्याधिकारं किल । ‘मनुष्याधिकारत्वात्’ (ब्र.सू.1-3-24 ) इति भवद्भिरेवोक्तम् । अतश्च मानवानां पूर्वजन्मप्रसक्त्यभावात् सञ्चितं कर्म नास्त्येव । 
एवमपि यदि यः कश्चित् ' नराणां न सन्ति पूर्वोत्तरजन्मानि अस्मदागमे अनुक्ते' रिति आग्रही भवेत्, तं प्रति वदामः अकथने कारणमन्यत्स्यात् । तावन्मात्रेण वस्तु न सिद्ध्येत् । यदि पूर्वजन्म न स्यात् तदा मानवेष्वेव परिदृश्यमानं तारतम्यादिकमहेतुकं स्यात् ॥ 
किञ्च एतज्जन्मकृतानां पुण्यपापानां गतिः केति चिन्तनीयम् । तेषां स्वर्गनरकरूपं फलमुक्तमेव तत्रैवेति चेत्, कर्मसाध्यानि तानि फलानि नित्यानि कथं स्युः ? 'क्षीणे पुण्ये मर्त्यलोकं विशन्ति' इत्यनिवार्यमेव खलु । किञ्च पुण्यपापानि किल नानाविधानि, तरतमभावापन्नानि च । अत एव तत्फलान्यपि गुणतः कालतः देशतश्च तरतमभावापन्नान्येव नूनं स्युः । अतस्तेषामवसाने पुनरावृत्तिरप्य निवार्या । वस्तुतः साधकस्य, लक्ष्यैकपरस्य, वर्तमानकालमात्रनिष्ठस्य, श्रद्धालोः पूर्वापरजन्मप्रश्न एव नोदेति । 'कर्मण्येवाधिकारस्ते' इत्येतत्तत्त्वं जानतामिदं सुगमम् । तावन्मात्रेणातृप्यन् स गीताचार्यः ‘मा कर्मफलहेतुर्भू:' इत्यपि पुनः किमुपादिशदित्यप्यालोचनीयम् । एतद्दृष्ट्यापि पूर्वजन्माकथनं युज्यते ।। 
केचित्प्राहुस्तत्त्वदृष्ट्या रहस्यं नरजन्मनः । नरस्यैकस्य जन्मानि यावन्ति स्युः पुनः पुनः ।। मिलित्वा तानि सर्वाण्यप्येकं जन्मैव कीर्त्यते । यतो मानवजन्मैव साधनार्थमुदीरितम् ॥ अत एव मुमुक्षापि तेषामेव हि संभवेत् । अतश्च मानवं जन्म त्वेकमेव भवेन्नृणाम् || शक्यं यदीदं विज्ञातुं पर्याप्तं गाढचिन्तने । वैशिष्ट्यं च रहस्यं च ज्ञायेत नरजन्मनः ॥ ईश्वरे यदि चाश्वासः किं पूर्वजनिचिन्तया ! ईश्वरे यदि नाश्वासः किं पूर्वजनिचिन्तया ! ।। 
अध्यात्मकक्ष्यायामुत्तममन्तिमं सोपानं हेतुफलचिन्तात्याग एव । एतद्दृष्ट्या क्वचिद्धर्मग्रन्थेषु पूर्वोत्तरजन्मप्रस्तावो नोपलभ्येत । तावन्मात्रेण तदभावो न निर्णेतुं शक्यः । यतः जिज्ञासोः बुद्धिजीविनो नरस्य श्रद्धा, विना कारणज्ञानं न दृढा भवितुमर्हति सहजत एव । दुरन्ता हेतुचिन्तैवानर्थावहा । 'कर्मण्येवाधिकारस्ते' 
तत्त्वमुक्ताकलापः 
212 
इत्युक्तावस्था तु नापक्रमतेरविवेकिनो भवितुमर्हति । 'प्रयोजनमनुद्दिश्य न मन्दोऽपि प्रवर्तते इति खलु प्रसिद्धो न्यायः । पारलौकिको दृढो विश्वास एव श्रद्धेत्युच्यते । अतोऽन्धश्रद्धा श्रद्धैव न भवतीति चेत्, तर्हि नामान्तरं तस्य दीयताम् ‘अन्धाभिमानम्' इति । अन्धाभिमाने श्रद्धाया असंभवादसहनायामेव पर्यवसानं स्यात् । विवेकपूर्विका तु श्रद्धा सहनामेव दद्यात् । विवेको नाम विज्ञानपूर्वकः सदसन्निर्णयः । कारणजिज्ञासैव विज्ञानस्य मूलम् । ‘कार्यकारणसिद्धौ ते प्रसन्ना बुद्धिरव्यथा' (रा. 4- 18-49) इति मर्यादापुरुषोत्तममधिकृत्य महार्षेर्विचनं विलोक्यताम् । अतश्च प्रमाणप्रश्नोऽन्यः, दुस्तर्कश्चान्यः । 'चिन्ताशेषदुरर्थदन्तुरवचःकन्थाशतग्रन्थिलाः सिद्धान्ता न समिन्धते' (यति स.61) इति तार्किकसिंहस्योक्तिः गाढं चिन्तनीया । 'विज्ञानेनात्मानं वेदयते' इति हि श्रुतिः । तथा च कर्तव्यनिर्णयोपयोगि विज्ञानमन्यत्; निर्णयानन्तरं कर्मकरणकालिकश्रद्धा चान्यैवेति सांकर्यं न युक्तमित्येव हितावहं नराणाम् ॥ 
ततश्च सञ्चितं कर्म भवेन्नृणां न संशयः । इतोऽपि यदि ते ज्ञेयम्, साधवस्सेव्यतां सदा ॥ साहाय्ये सृष्टिविज्ञानं स्यान्नूनं तत्त्वनिर्णये । प्रोक्ते हि ज्ञानविज्ञाने ब्राह्मणानां स्वभावजे || तर्कातीतेषु तत्त्वेषु श्रुतयः शरणं मताः । अर्थः श्रुतीनां तपसा ज्ञेयाः दैवप्रसादतः ।। 
सत्यसंप्रदायस्तु 'तं विद्याकर्मणी समन्वारभेते पूर्वप्रज्ञा च ' (बृ.6-4-2 ) इति पूर्वोत्तरजन्मनी प्रतिपादयति । ऐदम्पर्येणैतदर्थकप्रश्नस्य नचिकेतसा कृतस्योत्तररूपे वाक्ये - ' हन्त त इदं प्रवक्ष्यामि गुह्यं ब्रह्म सनातनम् । यथा च मरणं प्राप्य आत्मा भवति गौतम | योनिमन्ये प्रपद्यन्ते शरीरित्वाय देहिनः । स्थाणुमन्येऽनुसंयन्ति यथाकर्म यथाश्रुतम् ॥' (कठ. 2-5-6, 7 ) 'बहूनां जन्मनामन्ते' (गी. 7-9 ) 'अनेक- जन्मसंसिद्धः' (गी.6-45) इत्यादौ च पुनर्जन्मप्रक्रिया स्पष्टं प्रत्यपादि । मनुस्मृतावन्तिमेऽध्याये कर्मविज्ञानं विस्तरेण वर्णितम् । उक्तकठवाक्ये 'स्थाणु' पदेऽतिगहनं कर्मरहस्यं सर्वमन्तर्हितम् ।। 
सतां मुखात्तु श्रोतव्यं तद्रहस्यं नृजन्मनाम् । वृथा चर्चा:, कर्मतत्त्वं सत्यमित्यवधार्यताम् ।। 
ननु मतान्तरेषु पुनर्जन्माप्रतिपादनात्, तन्मतस्थैरनङ्गीकारात् तेषु पूर्वजन्मकथाया अश्रवणाच कथमेकपक्षीयतया निर्णयो युक्त: ? न च तेषामागमा न प्रमाणानीति वाच्यम्, तैरपि तथैवास्मदागमविषयेऽ- प्रामाण्यारोपसंभवात् । अन्यतरनिर्णयेऽभिमानादृते विनिगमकादर्शनादिति चेत्; यथा वा केवलानुपलब्धिरभावे न प्रमाणम्, किन्तु योग्यानुपलब्धिरेव; तथैवाप्रसक्त्याऽप्रतिपादनसंभवेन, अप्रतिपादनमात्रेणाभावनिर्णयो न भवेदव । आर्षागमानामेव समग्रत्वं दृश्यते । इतरे त्वागमाः प्रायः देशकालकुलाद्युद्देशेनैव प्रवृत्ता इति तत्र तत्रैवाभिहितम् । अन्ततो व्याख्यातॄणां बुद्धिभेदस्य सर्वत्र दर्शनाच्च न सुलभो निर्णयः । मानवानां बुद्धिसुखदुःखसंस्कारादितारतम्यदर्शनेन, तन्मूलकानुभवानां प्रदर्शितानामप्यर्थनिर्णायकत्वासंभवात् । भारतीया- गमानामपि तथात्वासंभवः कथं वारणीय इति चेत्, सत्यम् - 
यदि विप्रतिपत्तिः स्यान्नृणामनुभवे, तदा । विज्ञानेनैव निर्णेयोऽनुभवानां यथार्थता || विज्ञानेऽपि विसंवादे तप एवोत्तरं तदा । विफलं न तपो जातु सात्त्विकं त्यागमूलकम् ॥ बृहत्यारण्यके प्रोक्ता दिव्या बह्वर्थगर्भिता । ब्रह्मज्ञानां कथारीतिरध्येया सावधानतः ॥ 
96. 
213 
[मुमुक्षोत्पत्तिप्रकार:] 
कृच्छ्रात् संवर्तकष्टाद्यपगमजनितस्थूलदेहस्य जन्तोः 
जाग्रत् स्वप्नः सुषुप्तिर्मरणमथ मृतेरर्धसंपदृशाः स्युः । सर्वं दुःखान्धकारस्थगितमिह सुखं त्वत्र खद्योतकल्पं 
जीवसर: 
त्यक्त्वा शुद्धाशयास्तन्निरवधिकसुखां निर्विविक्षन्ति मुक्तिम् ॥ २६ ॥ 
आर्तिः प्रामाणिकी स्याच्चेत् उत्तरं नैव दुर्लभम् । सृष्टेरयं तु नियमः न जातु विफलीभवेत् ॥ अत्रेदं परमं तत्त्वं ज्ञेयम्- 
आत्मा चिन्तामणिः प्रोक्तः सर्वं साधयितुं क्षमः । यद्यच्चिन्तयते गाढं तत्तद्रूपस्स नो भवेत् ॥ यद्धितं त्रिषु कालेषु त्रिषु लोकेषु सर्वथा । तादृशं चिन्तनं कार्यं नान्यथा तु कदाचन ।। आर्षवाणिस्तु सर्वेषां सर्वकालेष्वपि ध्रुवम् । सर्वथाप्यावहेत् नूनं हितं सर्वशरीरिणाम् ॥ सनातना सैव वाणी सती सैव सदा हिता । सर्वेषामविशेषेण, सेव्यतां सज्जनैस्सदा ॥ २५ ॥ 
'कथं भविता ? " इति जिज्ञासोरुत्तरमाह- कृच्छ्रादित्यादि । मुमुक्षुत्वं प्रति प्रथमम् आत्मव्यतिरिक्त- विषयेषु वैराग्यमावश्यकम्। एतच्च ‘जन्ममृत्युजराव्याधिदुःखदोषानुदर्शनम्' (गी. 13-8) इत्याद्युक्तक्रमेण, संसारस्य दुःखमयत्वज्ञानसाध्यम् । एतदेवात्रोपपाद्यते । संवर्तः = प्रलयः । प्रलयकाले हि सर्वेषामपि कारणे परब्रह्मणि लयादसत्कल्पता । जीवानामपि धर्मभूतज्ञानस्य सर्वथा संकोचात्, करणकलेबराद्यभावाच जीवा जडतुल्या वर्तन्ते । अतः जीवेभ्यः करणकलेबरदानेन, ते साधनम् कर्तुं प्रभवेयुरित्युद्देशेनैव पुनः जगतः सृष्टिः । तदुक्तमाचार्यवर्यैः ‘अचिदविशिष्टान् प्रलये जन्तूनवलोक्य जातनिर्वेदा । करणकलेवरयोगं वितरसि वृषशैलनाथकरुणे! त्वम्' (दया. श. 21) इति । भगवतः 'समोऽहं सर्वभूतेषु' (गी. 9-29) इति सर्वसमत्वात् 'करुणे' इति भगवत्करुणायास्संबोधनम् । संवर्तकष्टाद्यपगमेन जनितः स्थूलदेहः यस्य सः, तादृशस्य जन्तोः = प्राणिसामान्यस्य, जाग्रदाद्यवस्थाः स्युः इत्यन्वयः । ' कृच्छ्रात्' इति कथञ्चिदित्यर्थे । अस्य 'जनित' इत्यनेनान्वयः । सूक्ष्मदेहस्य यावत्संसारमनुवृत्तेरवर्जनीयत्वात्, प्रलयेऽपि तस्यानपगमात् 'स्थूलदेहस्य' इत्युक्तिः । बहुतरकेशेनैव मानवशरीरप्राप्त्या तथोक्तिः ।। 
एवं शरीरप्राप्तिमात्रेणापि न निस्तारः । पुनरपि केशान्तराणि समुद्रतरङ्गवदविच्छिन्नानि भवेयुरेवेति प्रतिपादयति – जाग्रदित्यादिना । जाग्रत्, स्वप्न, सुषुप्तिः, अथ मरणम्, मध्ये मृते: अर्धसंपद्दशा: मरणा- वस्थाया अर्धगुणसंपत्त्या मूर्च्छावस्था अनेनोच्यते । मूर्च्छावस्थायां अनेकविभागसद्भावसूचनाय बहुवचनम् ॥ 
= 
मूर्च्छावस्था 'मुग्धेऽर्धसंपत्ति:' ( ब्र. सू. 3-2-10) मरणवस्थायामर्धावस्था इत्यभिहिता । 'वाङ्गनसि संपद्यते मनः प्राणे प्राणस्तेजसि तेजः परस्यां देवतायाम्' इत्यादिना मरणावस्थाभिहिता । जाग्रत्स्वप्न- सुषुप्तितुरीयरूपासु मानवावस्थासु तुरीयावस्थाव्यतिरिक्ताः सर्वा अपि त्याज्या इत्याह- सर्वमित्यादिना । पूर्वोक्तं सर्वम् दुःखान्धकारस्थगितम् = दुःखरूपो योऽन्धकारः, तेन व्याप्तम् । पुरोगमनविरोधित्वात्,तत्त्वमुक्ताकलापः 
214 
अन्धकारस्य दुःखत्वेन रूपणम् । एवमपि सांसारिकसुखे सुखत्वमेव नास्ति, दुःख एव सुखत्वभ्रम इति बौद्धोक्तं न समीचीनमिति बोधनार्थम् - सुखं त्वत्र खद्योतकल्पम् इत्युक्तम् । 'सर्वं दुःखम्, दुःखम्' इति बुद्धेनोपदिष्टत्वात्, संसारेऽस्मिन् सुखमेव नास्तीति बौद्धा वदन्ति । तन्न युक्तम् । यत्र कुत्रचित् सुखत्वपरिचय एव यदि न भवेत्, तर्हि दुःखे सुखत्वभ्रमो वा कथं भवेत् । ' एतस्यैवानन्दस्यान्यानि भूतानि मात्रामुपजीवन्ति' (बृ.6-3-32 ) इति श्रुत्याऽऽनन्दानुभवस्सर्वोऽपि आनन्दमयात्मानुभवस्य लेश एवेति, अस्ति संसारेऽपि सुखलेशः । अत एवात्रापि सुखं ' खद्योतकल्पम्' इत्युक्तम् । अतः संसारे सुखानुभव एव नास्तीति न, किन्तु अल्पे सुखे महत्वभ्रमः, अस्थिरे सुखे स्थिरत्वभ्रमः इत्येव वक्तव्यम् । एतदपि जनानां सत्त्वपरीक्षार्थम्। सांसारिकसुखस्याल्पत्वात् दुःखसमानाधिकरणत्वाच्च तस्य त्यागः; न तु तत्र दुःखत्वज्ञानात् । 'दुःखमेव सर्वं विवेकिनः' (यो. सू. 2-15) इत्येतदपि 'भोगा दुःखयोनय एव' (गी. 5-23 ) इति रीत्या वैराग्यार्थम्। अत एव तत्र 'विवेकिनः' इत्युक्तम् । बुद्धवाक्यमपि एतदभिप्रायकमेवेत्यर्थः । तत् = तस्मात् एतादृशमल्प- सुखं त्यक्त्वा शुद्धाशयाः = निर्मलमनसः निरवधिकसुखाम् ' स एको ब्रह्मण आनन्दः । श्रोत्रियस्य चाकामहतस्य' ( तै. आ.) इति श्रुतिसिद्धनिरतिशयानन्दरूपां मुक्तिं निर्विविक्षन्ति = प्राप्तुमिच्छन्ति ॥ 
तुरीयावस्थायाः संसारिणामसंभवात्, तस्या दुःखरूपत्वाभावाच्च नात्र तस्या गणना । जाग्रत्स्वप्नसुषुप्तितुरीयावस्था : माण्डूक्योपनिषदि वर्णिताः । तत्र जाग्रदवस्था तु प्रसिद्धा । सा च बाह्यान्तरसमन्वयरूपा । बाह्यं तु घटादि, आन्तरं तु तस्यैव विज्ञानात्मत्वम् । उभयोरेकरूपतैव जाग्रदि- त्युच्यते । अत एवात्र 'बहिः प्रज्ञः ' ( माण्डूक्य. 2-1 ) इत्यभिधानम् । स्वप्नस्तु अन्तःप्रज्ञावस्था, यतः बाह्यस्याभावेऽपि आन्तरं विज्ञानात्मकं वस्त्वनुभूयते । विज्ञानस्य सत्यत्वेन तदात्मकस्यान्तरस्यापि सत्यत्वात्, स्वप्नस्य सत्यत्वमुच्यते । आन्तरस्य आन्तरत्वेनाज्ञानात्, बाह्यत्वेन ज्ञानाच्च तद्विषये जाग्रदवस्थादृष्ट्या - न्यथाख्यात्या स्वप्नस्य भ्रमत्वव्यवहारः । स्वप्नकाले तु सत्यत्वमेव तस्य । स्वप्नस्य सत्यत्वप्रतिपादनमात्रेण स्वप्नः सर्वोऽपि सत्य एवेति केचन मन्येरन् । तन्न; जगतः सत्यत्वाङ्गीकारेऽपि शुक्तिरजतादीनामपि सत्यत्वमिति यथा नार्थः, तथैव स्वप्नेऽपि वातपित्तादिदोषमूलकानां मिथ्यात्वमेव । दोषमूलकत्वरहितानामेव दिव्यानां सत्यत्वम् ॥ 
BISTE 
ननु तर्हि स्वप्नानुभवस्य यदि सत्यत्वम्, तर्हि तद्विषयाणामपि सत्यत्वमावश्यकम्; अन्यथा हि ज्ञानम् अयथार्थं स्यात् इति चेत्; सत्यम्, स्वाप्ना अर्था अपि सत्या एव । तर्हि समनन्तरमेव प्रबोधे बाधः दृश्यते किल - 'स्वप्ने दृष्टो धनागमो मिथ्या' इत्यनुभवादिति चेत्; स्वप्नकाले तादृशबाधादर्शनात्, स्वप्नप्रपञ्चस्य जाग्रत्प्रपञ्चस्य च परस्परमत्यन्तभिन्नत्वात् । जाग्रत्कालिकबाधेन स्वाप्नकालिकपदार्थानां मिथ्यात्वासंभवात् । अन्यथा तुरीयावस्थायां जातस्य देवतासाक्षात्कारादेः जाग्रत्कालेऽननुभवात् तेषामपि मिथ्यात्वप्रसङ्गात् । मिथ्याभूतस्वप्नस्यापि सत्त्वात् जाग्रत्पदार्थविलक्षणत्वाच्च मिथ्यात्वव्यवहारोपपत्तेः । अतः स्वाप्नपदार्थाः सत्या एव । तर्हि ते पदार्थाः केन कुत्र निर्मिताः ? इति चेत्, अद्भुतशक्तियुक्तेन परमात्मनैव ते तत्कालमात्रावस्थायित्वेन तन्मात्रानुभाव्यत्वेन च सृज्यन्ते । स्थानञ्च तेषां शरीरान्तरेवेत्यादिकं तु पूर्वमेवोक्तम् 
215 
जीवसर: 
( श्लो. 13 ) । ननु 'बहिष्कुलायादमृतश्चरित्वा' (बृ.6-3-12 ) इति शरीराद्बहिर्गमनं श्रूयते । तत्कथं शरीरान्तरिति ? स्थूलशरीरस्याकार्यकारित्वात्तथोक्तिः । केचित् 'इव' पदयोजनया व्यख्यान्ति । अथवा 'बहिष्कुलायात्' इति समस्तं पदम् । बाह्यशरीरविलक्षणं शरीरान्तरं स्वीकृत्येत्यर्थः । अत एवेदं शरीरं न शवं भवति । यथाश्रुतार्थे का हानिरिति चेत्, जीवस्यैवायोगिनः शरीरत्यागे शरीरस्य शवत्वापत्तेः । श्रुतिविरोधाच्च । शरीरान्तस्तावद्विशालं स्थानं नास्त्येव किलेति चेत्; तेषां पदार्थानां जाग्रत्कालिकपदार्थवद्भौति- कत्वाभावेन तेषां विज्ञानरूपत्वात्, तावद्विशालस्थानानपेक्षणात् । भगवता दिव्यप्रभावेन सृष्टत्वात् । अन्यथा मार्कण्डेयेन श्रीकृष्णस्यान्तर्दृष्टस्य विश्वरूपस्यापि मिथ्यात्वप्रसङ्गात् । ते किमुपादानकाः ? इति चेत्, जीवस्वरूपानुबन्धिविज्ञानोपादानकाः, अत एव सप्रतिघत्वाद्यभावः, तत्तज्जीवमात्रानुभाव्यत्वञ्च । एवमत्यार्श्व- रूपत्वादेव स्वाप्नपदार्थानां मायारूपत्वमुक्तम् ' मायामात्रं तु' (ब्र. सू. 3-2-3 ) इति । 'माया' पदस्य मिथ्यापर्यात्वं नास्तीत्यग्रे (नायक - 8) निरूपयिष्यते । सर्वेन्द्रियाणां बुद्धेश्च व्यापारो जाग्रदवस्थायाम् । बाह्मेन्द्रियोपरतिः स्वप्ने । मनस्तु व्यापृणोति । 'मनसैतान् कामान् पश्यन् रमते' (छा-8-12-5) इति श्रुतिः। मनसोऽप्युपरतिः, अत एव बुद्धेरप्यसत्कल्पावस्था सुषुप्तौ । 'सता सौम्य तदा संपन्नो भवति स्वमपीतो भवति तस्मादेनं स्वपितीत्याचक्षते' (छां. 6-8-1) इति श्रुतिः । एवञ्च परमात्मनाऽविभक्तावस्थापन्नो भवति जीवः सुषुप्तौ । सुषुप्तौ, मूर्छायाम् मरणे मुक्तौ च जीवस्य परमात्मनि लयेऽपि परमात्मनि संपत्तेस्तारतम्यादवस्थानां वैलक्षण्यम्। उत्तरोत्तरावस्थासु संपत्तेर्गहनता ज्ञेया । एतेषां विस्तरः सन्ध्याद्यधिकरणेषु द्रष्टव्यः । तुरीयावस्था तु उक्तत्रितयविलक्षणा बुद्ध्यतीता विशुद्धज्ञानविज्ञानमयी, यस्यामवस्थायामेव देवदर्शनादिकं आत्मदर्शनं वा भवति उपचितपुण्यविशेषाणां मानुषाणाम् । जाग्रदादिचतसृष्वप्यवस्थासु जाग्रदाद्यवान्तरभेदा अपि सन्ति । जाग्रज्जाग्रत्, जाग्रत्स्वप्नः, जाग्रत्सुषुप्तिः, जाग्रत्तुरीय इत्येवमादि प्रत्येकं विस्तरो ज्ञेयः ॥ 
ननु संसारस्य त्याज्यत्वे सिद्धे, तस्य दुःखरूपत्वस्थापने, दुःखमिश्रत्वस्थापने वा किमर्थमेतावान् प्रयासः प्रर्दश्यत इति चेत्, प्रथमं प्रयोजनं सर्वत्र यथावस्थितवस्तुस्वरूपयाथात्म्यज्ञानसंपादनस्यावश्यकत्व- प्रदर्शनमेकं फलम् । तेन च द्वंद्वक्षयो महान् लाभः। वस्तुतो जगतो भगवद्विभूतिरूपत्वज्ञानेन भगवद्वै- भवानुसन्धानोपयोगित्वं द्वितीयं महत् फलम् ॥ 
। 
'एतां विभूतिं योगं च मम यो वेत्ति तत्त्वतः । सोऽविकम्प्येन योगेन युज्यते नात्र संशयः ॥ " (गी. 10-7) इति ह्याह सः । शिष्टं पूर्वमेव (जड.70) प्रतिपादितम् ।। 
इतोऽपि यदि वैशद्यं वत्स त्वं वाञ्छसे सदा । शुकवाक्यामृतं सम्यक् पिब सर्वार्थदं नृणाम् ॥ नान्या गतिर्योगमार्गाद्योगेश्वरकृपाप्तये । स ह्यस्मान्मोचयेन्नूनं बन्धादुर्वारुकं यथा ।। २६ ।। 
मोक्षप्रसङ्गात्, तत्र प्रसक्ताः शङ्काः निराक्रियन्ते । सर्वेऽपि जीवाः मोक्षार्हाः, उत केचिदेव वा? आद्यपक्षे, सर्वेषां मोक्षप्राप्तौ, अनन्तरं जगत एव अवस्थानं न स्यात्, सृष्टिलीलायास्समाप्तत्वात् । 'लोकवत्तु लीलाकैवल्यम्' (ब्र.सू.2-1-33 ) इति हि सृष्टेः लीलात्वमुक्तम् । सर्वेषामपि मुक्तत्वे, लीला समाप्ता 
216 
तत्त्वमुक्ताकलापः 
97. 
कश्चिच्चेन्नित्यबद्धः किमयमहमिति स्यान्मुमुक्षोरुपेक्षा 
[नित्यसंसारिपक्षविमर्श: ] 
मैवं युक्तस्य मुक्तिर्भवति दृढमिति प्रत्ययात् तत्प्रवृत्तेः । नो चेत्, स्यामन्त्यमुक्तः किमहमिति न केऽप्यद्य मुक्तौ यतेरन् 
सर्गस्थित्यादिसन्तत्यविरतिरत इत्येवमेकेऽन्यथाऽन्ये ॥ २७ ॥ 
1 
किल । द्वितीये पक्षे तु, केचिदेव मोक्षाहश्चित, इतरे केवलं संसारिण एव भवेयुः । अस्तु तथैव । केचन नित्यसंसारिण एवेति चेत्, तत्र दोषमाह - कश्चित्यादिना । कश्चित् जीवः = नित्यबद्धश्चेत् = नित्यसंसार्येव यदि, न कदापि तस्य मोक्षः इत्यस्मिन् नित्यसंसार्यङ्गीकारपक्षे, अयम् = एतादृशो नित्यसंसारी अहम् किम् ? = अहमेव भवेयम् किम्? इति संशये मुमुक्षोः पुरुषस्य उपेक्षा = मोक्षार्थप्रयत्ने औदासीन्यं स्यात् । अतः जातायामपि मुमुक्षायाम्, मोक्षार्थप्रयत्ने वैमुख्यमेव स्यात् । ततश्च न कोऽपि मुक्तो भवेत् । अतः नित्यसंसारिपक्षः न समीचीनः । इदं निराकरोति – मैवमिति । हेतुमाह - युक्तस्येत्यादि । युक्तस्य = मुक्त्यर्हस्य मुक्ति: दृढं भवति = नूनं भवत्येव इति प्रत्ययात् = विश्वासात् तत्प्रवृत्तेः = मुक्त्यर्थप्रवृत्तेः संभवात् नित्य- संसार्यङ्गीकारे मुक्त्यर्थप्रवृत्तिः न स्यादित्ययुक्तम् । अयं भावः - लोके हि फलस्यानन्तरकालिकत्वात्, कालेश्वरादृष्टाद्यधीनत्वाच्च, फलं नियमेन भवत्येवेति निश्चयः दृष्टफलेषु कृष्यादावप्यादावेव न संभवत्येव । किमुतात्यन्तगहनेषु मुक्त्यादिफलेषु बहुजन्मतपस्साध्येषु आदावेव निश्चयसंभवः । अतः चेतनत्वसामान्यरूपेण स्वरूपयोग्यतायाः सर्वेषु समानत्वात्, स्वस्य नित्यसंसारित्वानिश्चयादेव साधने प्रवृत्तिः । एवमनङ्गीकारे बाधमाह - नो चेदित्यादि । नो चेत् = एवं नित्यसंसारिसद्भावमात्रेण कस्यापि मोक्षार्थप्रवृत्तिर्यदि न स्यात्, 'अहम् अन्त्यमुक्तः किं स्याम्' इति = इति बुद्ध्या, केऽपि अद्य = इदानीम् मुक्तौ = मुक्तिविषये, मुक्ति- निमित्तमिति वार्थः, न यतेरन्न प्रयतेरन् ॥ 
अयं भावः – नित्यसंसार्यङ्गीकारमात्रेण कस्यचित् मुक्त्यर्थप्रवृत्तिः यदि न स्यात्, नित्यसंसार्यनङ्गी- कारेऽपि प्रकारान्तरेणायं दोषस्समानः । सर्वेषां मुक्त्यर्हत्वेऽपि किं क्रमशः सर्वे मुक्तिं प्राप्नुवन्ति, उत एकस्मिन्नेव समये युगपत्प्राप्नुवन्ति ? नान्त्यः, अदर्शनात्, तथानङ्गीकाराच्च । नापि प्रथमः क्रमश एव मुक्तिर्यदि, तदा अन्ते यः कश्चिन्मुक्ति प्राप्स्यतीत्युच्यते, तस्येदानीं शतशः प्रयत्नकरणेऽपि मुक्तिः कथञ्चिदपि न भवितेति वक्तव्यम् । एवञ्च यस्याद्य मुमुक्षा भवति, तस्य 'अहं यदि अन्त्यो मुक्तः स्याम्, तर्हि अद्य तदर्थप्रयत्नेन न कोऽपि लाभ:; अनन्तरं पश्यामः' इति बुद्धेः संभवेन अद्य तस्य वैमुख्यमेव स्यात् । एवञ्च मानवप्रकृतेरालस्यपक्षपातित्वात् कस्यापीदानीं मुक्त्यर्थप्रवृत्तिः न स्यात् । अतो दोषः पक्षद्वयेऽपि समानः । एवमपि नित्यसंसारिपक्ष एव औचित्याधिक्यमित्याह -- सर्गेत्यादि । अतः = नित्यसंसारिणां सत्त्वादेव सर्गस्थित्यादिसन्तत्यविरतिः = सृष्टिस्थितिपरंपरायाः सदानुवृत्तेः संभवः । आदिपदेन प्रलयपरिग्रहः । तर्हि अयमेव वा सिद्धान्तः ? इति चेत्, तत्राह - इत्येवमेक इति । अन्ये इतरे तु अन्यथा प्रकारान्तरेणैव 
- 
98. 
217 
[नित्यसंसारिसद्भावासद्भावविमर्श: ] 
निश्शेषात्मापवर्गे विहतविहरणो विश्वकर्ता तदा स्यात् 
नित्यं चेत् कोऽपि दुःख्येन्निरुपधिकदयाहानिरस्येति चेन्न । पक्ष: पूर्वो यदि स्यात्, विहरणविरतिः स्वेच्छया नैव दोषः 
शिष्टे पक्षे निरुद्धा निरुपधिकदया कुत्रचिन्नित्यमस्तु ॥ २८ ॥ 
जीवसर: 
वदन्ति । एतत्पक्षे, अस्त्येव सर्वेषां मुक्त्यर्हतेत्यर्थः । 'ममैवांशो जीवलोके जीवभूतः सनातनः' (गी. 15- 7) इत्यादिना जीवानां सर्वेषामेवाविशेषेण परमात्मांशत्वे समाने, मुक्त्यर्हता केषांचिदेव, केषाञ्चित् नेति कथनमत्यन्तासमञ्जसमिति भावः ॥ २७ ॥ 
तर्हि तथैव स्पष्टं कुतो नोच्यत इत्यत्र, पक्षद्वयमपि विमृशति - निः शेषेत्यादि । अशेषशब्दवत् निश्शेषशब्दः समस्तवाची । निश्शेषात्मापवर्गे = सर्वेषामेव जीवानां मुक्तौ प्राप्तायाम् तदा तस्मिन् समये विश्वकर्ता = जगत्स्रष्टा विरतविहरण: = विश्रान्तक्रीडः स्यात् । क्रीडया जगत्सृजतीति हि सिद्धान्तः । जगच्छब्दश्च चिदचिन्मिश्रवस्तुवाचकः । तत्र चेतनानां सर्वेषामपि मुक्तौ, सृज्यस्य वस्तुनः अभावात् कथं ईश्वरः जगत् सृजेत् ? । ततश्च सृष्ट्याख्यलीला विरता स्यात् । केषांचिज्जीवानां मुक्तिः न भवत्येवेति पक्षे सृष्टिलीलापि अनुवर्तेत । अतः नित्यसंसारिपक्ष एव युक्त इत्यभिप्रायः ।। 
अस्तु तर्हि स एव पक्ष इत्यपि न वक्तुं शक्यते । कुतः ? कोऽपि = यः कश्चिज्जीवः नित्यं दुःख्येत् चेत् = नित्यसंसारित्वात् तस्य, संसारस्य च दुःखप्रचुरत्वात्, सः सदा दुःख्येव भवेत्, न कदापि तस्य मुक्तिप्रसङ्ग इति अस्य = जगत्स्रष्टुः भगवतः निरुपाधिकदयाहानिः = निरुपाधिक्याः सहजायाः अत एव निर्हेतुकेत्युच्यमानायाः दयायाः हानिः = अभावप्रसङ्गः । भगवान् किल सहजदयावानिति प्रसिद्धम् । मुक्त्यर्हानां सर्वेषामपि मुक्त्यनन्तरम् स्वक्रीडानुवृत्त्यर्थम् सः केषांचित् कदापि मुक्तिं न ददातीत्यङ्गीकारे मूर्खराजादिवत् भगवानपि हिंसाविहारी स्यात् । एवञ्च ब्रह्मणः निर्दुष्टत्वं न स्यात् । समस्तदोषरहितः खलु परमात्मोच्यते । अतः पक्षद्वयेऽपि दोषः समानः । तदेतन्निराकरोति - चेत् न इति । तृतीयपक्षस्याप्यसंभवात् कथं तर्हि निर्णय इति चेत्, तत्राह - पक्ष इत्यादि । पूर्वः = प्रथमः पक्षः = नित्यसंसार्यभावपक्षः यदि स्यात्, तदा स्वेच्छया विहरणविरतिः = स्वसङ्कल्पेनैव सृष्ट्यादिलीलायाः विरतिः नैव दोषः = दोषो न भवत्येव । अरतिपरिहाराय क्रीडासु प्रवृत्ता राजादयो हि अरतेः परिहारे स्वयमेव क्रीडातो विरमन्ते । स एकाकी न रमते' (बृ. 3-4-3) इति खलु श्रुतिः । एवञ्च परमात्मनोऽपि राजवदेव अरतिपरिहारायैव सृष्टौ प्रवृत्तेः श्रवणात्, राजवदेव स्वसङ्कल्पेनैव सृष्टेर्विरतावपि न कश्चिद्दोषः । विरतेरन्यकृतत्वे हि स्वातन्त्र्यहानेः दोषरूपता स्यात् । अतः सृष्ट्यादिलीलायाः स्वतो विरतिः न दोषाय भवेत् ॥ 
एवमेव - शिष्टे पक्षे = अवशिष्टे द्वितीये पक्षे नित्यसंसारिसद्भावपक्षेऽपि निरुपधिकदया = परमात्मनः सहजा दया कुत्रचित् = कतिपयचेतनविषये नित्यं निरुद्धा = प्रतिरुद्धा अस्तु । केषाञ्चित् जीवानां 
तत्त्वमुक्ताकलापः 
218 
स्वरूपत एव मुक्त्यर्हताया अभावात्, तद्विषये भगवतो दयाया अभावः न दोषाय भवति । आद्यप्रवृत्तौ निर्हेतुकदयैव मूलम् । वैषम्यपरिहाराय केवलं जीवकर्मापेक्षेत्येव सिद्धान्तः । एवञ्च निरङ्कुशस्वतन्त्रस्यापि भगवतः, वैषम्यनैर्घृण्यपरिहाराय जीवकर्मानुगुणं तरतमभावेनैव जगत्सृजतीति हि सिद्धान्तः । अतः केषाञ्चित् जीवानां कर्मणस्तादृशत्वात् कदापि मुक्तिर्न भवेचेत्, तत्र परमात्मनो दोषो नास्त्येव । अन्यथा हि पातकिनामपि, साधनाद्यनुष्ठानमन्तरापि निरुपाधिकदययैव यदि भगवान् मोक्षं दद्यात्, तदा उन्मत्तराजवत् स्यात् परमात्मा । “व्यवस्थितः प्रशान्तात्मा कुपितोऽप्यभयंकरः । अव्यवस्थितचित्तस्य प्रसादोऽपि भयंकरः ॥' इति खलु न्यायः । वस्तुतस्त्विदं सर्वं परमात्मस्वरूपापरिज्ञानमूलमेवेति मन्तव्यम् ॥ 
ननु पुनरपि अनिर्णय एव पर्यवसानमिति चेत्; सत्यम्, नैतादृशा विषयाः कदापि युक्तिभिर्निर्णेतुं न शक्या इति प्रदर्शनार्थमेवैवमभिहितम् । वस्तुतस्तु – अविशेषेणैव सर्वेषामपि जीवानां ब्रह्मांशत्वस्याभिधानात्, जीवेषु मुक्त्यर्हतदनर्हविभागः जीवस्वरूपविरुद्ध एव । अग्रेऽपि श्लो. 42) द्रष्टव्यम् ।। 
स्वरूपयोग्यतारूपं कारणत्वं विलक्षणम् । फलोपधायकत्वं च तथान्यत्समुदीरितम् ॥ स्वरूपयोग्यतासत्त्वेऽप्यन्यहेतोरभावतः । फलोपधायकत्वं तु न स्यात् हानिर्न तावता ।। 
परमार्थतस्तु 'न च तावता सर्वमुक्तिप्रसङ्गः, आत्मनामानन्त्यात्' इत्यारंभणाधिकरणे भाषितमेव परमप्रामाणिकं समाधानमत्रेत्यवधेयम् ॥ 
अवध्यभावान्नभसः ब्रह्माण्डानन्त्यघोषणात् । लीलाया विरतिर्न स्यान्न भेतव्यं त्वया वृथा ।। नास्माभिश्चिन्तनीया सा लीलाविरतिरीशितुः । स्वरक्षणेऽप्यशक्तानां किमेतादृशचिन्तया ।। योऽभयं सर्वजीवेभ्यो वक्ति ' मा शुच' इत्यमुम् । अनुशोचसि मूर्खस्त्वं कथं स्यात्तत्कृपा त्वयि ।। पश्य तर्कस्य पाण्डित्यं निगमान्तगुरोः कियत् ! विज्ञानस्याधिदैवेन वृतो हि स्वयमेव सः ॥ अत एव न हानिच तादृशाद्बुद्धिवादतः । इतरे तु प्रणश्येयुर्बुद्धिनाशान्न संशयः ॥ अत एवासकृत्सत्यमुच्यते सार्वकालिकम् । बुद्धिरेव महामाया नराणां प्रथमा मता ।। सा तु संरक्ष्यतां शीघ्रं भगवत्यर्पणादिना । निष्कामकर्मयोगेन दीनानां सेवयापि च ॥ एतादृशीभ्यश्चर्चाभ्यो यावद्दूरे भवेन्नरः । काकदन्तपरीक्षाभ्यः तावदस्य हितं भवेत् । बुद्ध्यतीतेष्वीदृशीषु न युक्ता बुद्धिजीविनाम् । चर्चाऽपहरेद्बुद्धि दैवं व्यर्थप्रयोगतः ॥ कथं वा तर्हि मनसस्समाधानं भवेन्नृणाम् । इति चेत् क्रियतां सद्भिस्सो बुद्धिप्रसादकः ।। ननु भोः! अस्त्विदं सर्वमेतत्प्रथममुच्यताम् । अवाप्तसर्वकामस्यारतिर्वा रतिरेव वा ।। कथं भवेत्तस्य लीलाऽरतेश्चैव निवारिणी । अत एवं खलूचुस्ते महामेधाविनः पुरा ।। 'भोगार्थं सृष्टिरित्यन्ये क्रीडार्थमिति चापरे । देवस्यैष स्वभावोऽयमाप्तकामस्य का स्पृहा ?" इति । पृच्छामि वद मेधाविन्! सृष्टेर्हेतुस्तु को भवेत् । स्वभाव इति को वार्थः देवस्येति किमर्थकः ॥ क्रीडार्थको दिवुर्धातुः घट्टकुट्यामुषः स्मृतम् । क्रीडैव चेत्स्वभावोऽस्य तदेवेष्टं महात्मनाम् ।। 
99. 
219 
[ भक्तेरेव मोक्षसाधनत्वम् ] 
भक्तिर्मुक्तेरुपायः श्रुतिशतविहितः, सा च धीः प्रीतिरूपा 
तन्निष्पत्त्यै फलेच्छाद्युपधिविरहितं कर्म वर्णाश्रमादेः । 
जीवसर: 
यत्र न ज्ञायते तत्त्वस्वरूपं लेशतोऽपि वा । स्वभाववादमाश्रित्य स्वाज्ञानं छाद्यतेऽखिलैः ॥ पाराशर्यादपि न हि गौडपादो महान् भवेत् । बुद्धिजीवी गौडपादः व्यासो ब्रह्मर्षिसत्तमः ।। पाराशर्यादिभिः प्रोक्तो लीलावादस्ततो वरम् । भगवद्वैभवं तेन ज्ञातुं शक्यं हि लेशतः ॥ वेदान्तिनां हि सर्वेषां व्याससूत्रं परं मतम् । लीलैव केवलं सृष्टिरिति तत्सूत्रमाह हि । सृष्टेः पूर्वं श्रुतिः प्राहारति तु परमात्मनः । अरतेः परिहाराय क्रीडन्ते किल पार्थिवाः ॥ सृष्टिहेतुस्स्वभावश्चेत् विरमेन्न कदापि सा । स्वभावः खलु दुर्लङ्घयः स्थित्यादेस्तर्हि का गतिः?।। यदि स्वभावादेव स्युः सृष्टिस्थितिलयादयः । व्यवस्था वा कथं तत्र वद तत्त्वं महामते ! | सर्वं स्वभावादिति चेत् विचारस्त्यज्यतां तदा । विचारशास्त्रं व्यासेन कृतं तर्हि कथं वद । अवाप्तसर्वकामस्य परदुःखजिहीर्षया । प्रवृत्तिर्नैव दोषाय, गुण एव भवेत्तु सा ।। 
न मे पार्थास्ति कर्तव्यमित्याह भगवान् स्वयम् । निर्गुणं तु परं ब्रह्म सगुणं त्ववरं मतम् ॥ इत्यादिकल्पना नूनं कल्पनैव तु केवलम् । विचार्यतेऽग्रिमसरे त्वेतत्तत्त्वं विशेषतः ।। नित्यसंसारिशब्दश्च प्रयुक्तो यत्रकुत्रचित् । मुक्त्यर्हत्वेऽपि तत्प्राप्तेरभावादुपपद्यते ॥ आकाशस्य ह्यनन्तस्य त्वन्तदेशविचिन्तनम् । न व्यर्थं केवलं किञ्च बुद्धिनाशस्य कारणम् ।। स्वसीमायां वर्तितव्यं जीवेनाज्ञेन सर्वदा । मर्यादातिक्रमे नाशः सिद्ध इत्यवधार्यताम् ॥ काकदन्तपरीक्षादि त्यक्त्वा दूरे हितेप्सुना । भगवत्यर्प्यतां बुद्धिः प्रसन्ना येन सा भवेत् ॥ अतोऽवैज्ञानिकी प्रोक्ता नित्यसंसारिकल्पना । एतचिन्तां परित्यज्य भज चिन्ताहरं हरिम् ॥ २८ ॥ 
एवं जीवस्वरूपविचारं परिसमाप्य, तस्य मुक्ति प्रतिपिपादयिषुः प्रथमं मुक्त्युपायं प्रतिपादयति- भक्तिरित्यादिना । भक्तिरेव मुक्तेः उपायः श्रुतिशतविहितः = अनेकश्रुतिभिः विहितः, विधेयप्राधान्यात् पुंल्लिङ्गः । सा च = भक्तिश्च प्रीतिरूपा धीः = निरतिशयप्रीतिरूपं ज्ञानमेव । 'महनीयविषये प्रीतिर्भक्तिः इत्याचार्याः । प्रीत्यादिकं धर्मभूतज्ञानस्यावस्थाविशेषः । अतो ज्ञानमेव भक्तिः । अस्तु मुक्तेरुपायो भक्तिः । भक्तेरुपायः कः ? इत्यत्र - फलेच्छाद्युपधिविरहितं वर्णाश्रमादेः कर्म तन्निष्पत्त्यै = भक्त्युत्पत्त्यै भवति । वर्णाश्रमादिधर्माणां हि प्राजापत्यादिलोकावाप्तिः फलं स्मर्यते । अथापि एतादृशफलेच्छादिरूपोपाधिरहितं वर्णाश्रमाङ्गभूतं=ब्राह्मणत्वादिवर्णाङ्गभूतं, ब्रह्मचर्याद्याश्रमाङ्गभूतं च कर्म चित्तशुद्धिद्वारा भक्त्युत्पत्तेः उपायो भवति । भक्तयुत्पत्त्यनन्तरं तु कर्म भक्त्याख्यब्रह्मविद्याङ्गं भवतीति वक्ष्यते ( श्लो. 31 ) ।। 
ननु ब्रह्मविद्यापदवाच्यानां ज्ञानध्यानोपासनादीनामेव मोक्षसाधनत्वं श्रूयते, न तु भक्तेः कुत्रापि । 'यस्य देवे परा भक्तिः' (श्वे.6-23) इत्यत्रापि 'अर्थाः प्रकाशन्ते' इति कथनात् भक्तेः ज्ञानहेतुत्वमाह, न तु 
तत्त्वमुक्ताकलापः 
220 
ज्ञानध्यानादिवाचां समफलविषया सैव युक्ता प्रतिष्ठा 
सामान्योक्तिः समानप्रकरणपठिता पर्यवस्येद्विशेषे ।। २९ ।। 
मुक्तिहेतुत्वमित्यत्राह - ज्ञानेत्यादि । ज्ञानध्यानादिवाचाम् = ज्ञानध्यानोपासनशब्दानाम् समफलविषया= मुक्तिरूपसमानफलवती सैव = भक्तिरेव प्रतिष्ठा = पर्यवसानभूमिः युक्ता = न्यायसिद्धा || मोक्षसाधनं हि तत्तत्प्रकरणेषु 'निदिध्यासितव्यः' 'उपासीत' 'वेद' 'ज्ञात्वा' इत्यादिभिन्नभिन्नशब्दैरभिधीयते । अत्रोक्तानि ध्यानोपासनवेदनज्ञानादीनि समानार्थकानि वक्तव्यानि; अन्यथा साधनभेदेन तत्तद्ब्रह्मविद्यानां फलतारतम्य- मनिवार्य स्यात् । न चेष्टापत्तिः; तदा हि कर्मफलवदेव मुक्तेस्तारतम्यप्रसङ्गेन तस्य निरतिशयपुरुषार्थरूपत्वं न स्यात् । अत एव 'विकल्पोऽविशिष्टफलत्वात् (ब्र.सू. 3-3-15) इति सूत्रविरोधप्रसङ्गश्च । ब्रह्मविद्यासु सर्वासु ब्रह्मण एव विषयत्वेऽपि, ब्रह्मगुणाः केचन केचनैव तत्तद्विद्यासु उपास्यतया विधीयन्ते; न तु सर्वे गुणाः सर्वत्रोपास्याः, गुणानामानन्त्येन दुष्करत्वात् । निर्गुणविद्येति का चिन्नास्त्येव, निर्विशेषं वस्त्वेव शशशृङ्गतुल्यम् । एवं सति एकैव विद्या मुक्तये पर्याप्ता? उत यथाशक्ति अन्यापि विद्या आवश्यकी? इति संशये; न आवश्यकी, सर्वासामपि विद्यानां फलस्य ब्रह्मप्राप्तिरूपस्य समानत्वात्, यथासंभवं यथारुचि काचिद्विद्यैवानुष्ठेया इति सूत्रार्थः । ततश्च सर्वब्रह्मविद्यानां मुक्तिसाधनत्वमेकरूपमेवेति, ध्यानोपासनादिशब्दैः एकरूपमेव साधनं विधीयत इति वक्तव्यम् । तदेव साधनं उपासनमित्युच्यते । तदेव च भक्तिरित्युच्यते । 'भज सेवायामिति' हि धातुः । 'सेवा भक्तिरुपास्तिश्च' (श्रु. प्र.) इति निघण्टुः ॥ 'स्नेहपूर्वमनुध्यानं भक्तिरित्यभिधीयते ' इति च । 'गुरुमुपासते' 'गुरुं सेवते' 'देवं भजते' 'देवमुपास्ते' इत्यादिप्रयोगाणां सर्वसंमतत्वात् उपासनापदं व्यापकार्थम् । ब्रह्मोपास्ते इत्यत्रोपासनं ज्ञानविशेषरूपम् । अतः ज्ञानध्यानादीनां भक्तौ पर्यवसानमनिवार्यम् । अन्यथा मुक्तौ तारतम्यप्रसङ्गः । सगुणमुक्तावस्त्येव तारतम्यम्, तत्क्रतुन्यायादित्यादि चोपरि ( श्लो. 31) विमृश्यते ॥ 
ज्ञानध्यानादिसर्वपदानामेकार्थबोधकत्वे न्यायमाह - सामान्येत्यादिना । समानप्रकरणपठिताः मोक्षसाधनस्वरूपसमानार्थप्रकरणेषु दृश्यमाना सामान्योक्तिः = सामान्यशब्दप्रयोगः विशेषे पर्यवस्येत्= विशेषार्थवाच्यकत्वे पर्यवस्येदेव । मुक्तौ तारतम्याभावात् साधनानामेकरूपत्वस्यावश्यकत्वे च, ध्यानोपासनादिपदानां पर्यायत्वस्य स्वरसत्वेन च, भक्तेरेव ज्ञानविशेषरूपायास्साधनत्वं सर्वश्रुतिसिद्धम् । ज्ञानवेदनादिसामान्यपदानां भक्तिरूपज्ञानविशेषबोधकत्वं शक्त्यैव संभवति । 'दृष्टे' इति दर्शनपदमपि, ध्यानस्य दर्शनपर्यवसायित्वात्, तदवस्थामादायोपपद्यते । सिद्धान्ते हि ज्ञानं द्रव्यं परिणामि च । अतः न कुत्राऽपि क्लेशः । परसंमतं ज्ञानमेव चेत् मोक्षसाधनम्, ध्यानोपासनादिविशेषपदानां सामान्ये पर्यवसानं लक्षणयैव वक्तव्यम् । 'सामान्यपदानां विशेषबोधकत्वं शक्तयैव, विशेषपदानां सामान्यबोधकत्वं तु लक्षणयैव' इति न्यायस्य लोके, शास्त्रे च स्वरससिद्धत्वात्, दर्शनपर्यवसायि भक्तिरूपमुपासनमेव मोक्षसाधनम्, न तु ज्ञानसामान्यम् । मोक्षस्य संपूर्णज्ञानविकासरूपत्वात् 'अर्थाः प्रकाशन्ते' इत्युक्तिरपि न विरुद्ध्यते । 'भक्त्या त्वनन्यया शक्य 
100. 
221 
[ भक्तिः ज्ञानरूपा ] 
ध्यानाद्युक्तया ध्रुवानुस्मृतिरिह विहिता ग्रन्थिमोक्षाय, सैव 
स्पष्टा दृष्टिस्तथैव श्रुतिफलविषया, सेवनत्वादुपास्तिः । 
जीवसरः 
अहमेवंविधोऽर्जुन । ज्ञातुं द्रष्टुं च तत्त्वेन प्रवेष्टुं च परंतप ।। (गी. 11-54) इत्युक्तं ज्ञानादिसाधनत्वमपि भक्तौ पर्वभेदस्य सत्त्वात्, आरंभे ज्ञानसाधनत्वमपि तस्याः संभवेत् । अतः 'यस्य देवे परा भक्तिः' इति ‘पर’पदविशेषणात् परभक्तेरेव मोक्षाव्यवहितसाधनत्वं श्रुतिस्मृतिसिद्धम् ॥ २९ ॥ 
सर्वश्रुतिसामरस्यमेतत्सिद्धान्त एवेति विशदयति-ध्यानाद्युक्तत्येत्यादिना । प्रकृते मोक्षतत्साधन स्वरूपविषये मूलभूतविचारस्त्वयम् - तंत्र मोक्षस्वरूपे पक्षभेदा उपरि प्रदर्श्यन्ते । परन्तु 'मोक्ष' पदमेव सापेक्षार्थकम् । तत्पदश्रवणसमनन्तरमेव हि 'कस्मान्मोक्षः ?' इति प्रश्नः समुदेति । 'बन्धान्मोक्षः ' इत्युत्तरम् । ' तर्हि बन्धो नाम कः ?' इति प्रश्ने, 'संसार एव बन्धः' इत्युत्तरम् । ' तर्हि एतत्संसाराख्यबन्धस्य निवृत्त्युपायः कः ', ' तमेव विदित्वाऽतिमृत्युमेति, नान्यः पन्थाः' (श्वे. 3-8 ) इति ज्ञानमेव मोक्षोपायः । 'ज्ञानं कीदृशम् ?' इत्यत्रैव विवादः । ज्ञानादेव बन्धस्य निवृत्तिश्चेत्, बंधस्य मिथ्यात्वमनिवार्यम् । यथा रज्जौ सर्पभ्रमे जाते, रज्जुज्ञानेन सर्पभ्रमनिवृत्त्या मिथ्यासर्पस्य निवृत्तिः । सत्यस्य सर्पस्य तु दण्डादिनैव निवृत्तिः । अतो ज्ञाननिवर्त्यत्वमेव मिथ्यात्वम् । बंधस्य संसारस्य सत्यत्वे ज्ञानान्निवृत्तिः न घटेत । अतः संसारो मिथ्येति सिध्यति । एतादृशस्य प्रत्यक्षभ्रमस्य निवृत्तिश्चेत् प्रत्यक्षात्मकेन ज्ञानेनैव भवेत् । रज्जुसर्पभ्रमस्य यथा रज्जुरिव प्रपञ्चभ्रमस्य ब्रह्मैवाधिष्ठानम् । अतश्चाधिष्ठानभूतब्रह्माऽपरोक्षज्ञानमेव प्रपञ्चभ्रमनिवर्तकमिति स एव मोक्षोपाय इत्यागतम् । एतादृशस्यापरोक्षज्ञानस्य तत्करणाधीनत्वात् न विधिसंभव इति, एतत्पक्षस्य 'अविधेयज्ञानवादः' इति व्यवहारः ॥ 
एतत्सिद्धान्ते तु - तमेव विदित्वा' इत्युक्तं ज्ञानं न अपरोक्षरूपम् 'स्मृतिलंभे सर्वग्रन्थीनां विप्रमोक्षः' (छां.7-26-2) इति स्मृतिरूपपरोक्षज्ञानस्य मोक्षसाधनत्वश्रवणात् । एवम् 'ध्यायथ' (मुं.2-2- 6) इत्यादी ध्यानादीनामपि मोक्षसाधनत्वं श्रूयते । ब्रह्मप्राप्तिरूपफलस्याविशिष्टत्वात्, साधनमपि ध्यानादि- पदवाच्यं एकरूपमेव वक्तव्यम्, साधनस्वरूपभेदे फलभेदस्यावश्यकत्वात् । फलतारतम्ये तस्य परम- पुरुषार्थत्वं न स्यात् । साधनवाचकपदेषु 'स्मृति' पदमेवात्यन्तविशेषवाचकम् । यथा द्रव्यादिपदानां द्रव्यविशेषरूपघटवाचकत्वम्, तथा वेदनादिसामान्यपदानां 'स्मृति' रूपविशेषवाचकत्वं न्यायसिद्धम् । अतश्च तैलधारावदविच्छिन्नस्मृतिसन्तानरूपमुपासनमेव भक्तिपर्यायं मोक्षसाधनम् सिद्धम् । एतादृशस्य ज्ञानविशेष - रूपस्य आवृत्तिगुणविशिष्टस्य मोक्षसाधनस्य विधानसंभवात् अस्य पक्षस्य 'विधेयज्ञानवादः' इति व्यवहारः । ननु प्रपञ्चभ्रमस्यापरोक्षत्वात्, परोक्षेणोपासनेन कथं तन्निवृत्तिरिति चेत्, प्रपञ्चस्य भ्रमत्वासिद्धेः । अनेनैव तत्सिद्धावन्योन्याश्रयः । न च प्रपञ्चस्य सत्यत्वे, तस्यैव संसारपदवाच्यबन्धत्वात्, उपासनया कथं निवृत्तिरिति वाच्यम्, उपासनया प्रसन्नस्य परमात्मनोऽनुग्रहेणैव तन्निवृत्तेः । 'अमृतस्यैष सेतु:' (मुं.2-2-5) 
तत्त्वमुक्ताकलापः 
222 
क्वाप्यैक्यं विद्युपास्त्योर्व्यतिकरितगिरा, भक्तिमेवाह गीता 
सर्वं तद्वित्तिमात्रे फलवति विफलं, तेन सैवंविशिष्टा ॥ ३० ॥ 
'पराभिध्यानात्तु तिरोहितं ततो ह्यस्य बन्धविपर्ययौ' (ब्र. सू. 3-2-4 ) 'फलमत उपपत्तेः' (ब्र.सू. 3-2-37) 'हार्दानुगृहीतः ' ( ब्र.सू. 4-2-16 ) इत्यादिश्रुतिसूत्रादिभिः परमात्मन एवामृतत्वप्रापकत्वावगतेः । न च 'एष:' इति पूर्वमुक्तं ज्ञानमेव वक्तीति युक्तम् ; 'यस्मिन् द्यौः पृथिवी चान्तरिक्षमोतं मनः प्राणैश्च सर्वैः । तमेवैकं जानथात्मानमन्या वाचो विमुञ्चतामृतस्यैष सेतुः' इति पूर्णं वाक्यम् । तत्र ज्ञानं धात्वर्थः, न प्रधानार्थः । ‘तमेवैकम्' इति तच्छब्देन पुंल्लिङ्गेन प्रसक्तस्य प्रधानार्थस्य ‘एषः' इति पुंल्लिङ्गेन शब्दे- नाभिधानमेव स्वरसम् । अतः परमात्मन एव मोक्षप्रदत्वम् । ‘संसारमोक्षस्थितिबन्धहेतुः ' ( श्वे. 6-16) इति कण्ठत एव हि तथाभिधीयते । गरुडोपासनादौ देवताप्रसादस्य विषनिर्वर्तकत्ववत् भक्त्या प्रसन्नस्य परमात्मन एव मोक्षप्रदत्वान्न कश्चन विरोधः || 
ननु वेदनस्य दर्शन एव कुतो न विश्रान्तिः स्मृतावेव विश्रान्तिरिति कुत इति चेत्, सत्यम् । गाढभावनाया दर्शने विश्रान्तिरनुभवसिद्धा, सहजा च । ध्यानोपासनादिशब्दस्य स्मृतिपदस्य वा दर्शनपरत्व- निर्वाहश्च केशसाध्यः । यदि सिद्धान्तरीत्यनुसरणेनोभयोः समन्वयस्तर्हि घट्टकुट्यां प्रभातम् । न च विनिगमकाभावः, देवतासाक्षात्कारादौ ध्यानस्य दर्शने विश्रान्तेर्दर्शनात् । परमात्मनस्तु जीवान्तर्यामितयैवा- वस्थानात्, ध्यानस्य दर्शनस्य च सूपपादत्वात् । 'सर्वव्यापिनमात्मानं क्षीरे सर्पिरिवार्पितम्' (श्वे. 1- 16) ' आत्मात्मनि गृह्यते' (श्वे. 1-15) 'आत्मन्येवात्मानं पश्येत्' (बृ.6-23) इत्यादिप्रमाणसिद्धोऽयमर्थः । आवृत्त्यधिकरणन्यायसिद्धश्च । अत उपासनमेव भक्तिपदवाच्यं मोक्षसाधनमिति युक्तम् । 'स्वदेहमरणिं कृत्वा प्रणवं चोत्तरारणिम् । ध्याननिर्मथनाभ्यासाद्देवं पश्येन्निगूढवत्' (श्वे. 1-14 ) इत्यत्रायमर्थः स्पष्टः ॥ 
तदेत्सर्वं अभिप्रेत्याह इह = अस्मिन् वेदान्तशास्त्रे ग्रन्थिमोक्षाय = ग्रन्थिरूपस्य संसारबन्धस्य मोचनाय ध्रुवानुस्मृतिः = सुदृढाविच्छिन्नस्मृतिसन्ततिरेव ध्यानाद्युक्तन्या = ध्यानोपासनादिशब्दैः विहिता । सैव = तादृशी स्मृतिरेव स्पष्टा = विशदतमरूपमापन्ना दृष्टिः = दर्शनरूपा च । तथैव सा श्रुतफलविषया = श्रुतं ब्रह्मप्राप्तिरूपं समानफलं विषयः यस्याः, तादृग्भूता सेवनत्वात् = सेवारूपत्वात् उपास्तिः = उपासनारूपा च भवति, ‘गुरुं सेवते ' ' गुरुमुपासते ' इति समानार्थकप्रयोगदर्शनात् । तर्हि ज्ञानपदस्योपासनावाचित्वे प्रमाणं किमिति चेत्- क्वापि = प्रकरणविशेषे व्यतिकरितगिरा = परस्परव्यत्यस्तपदेन विद्युपास्योः = वेदनोपासनयोः ऐक्यं स्पष्टम् । 'मनो ब्रह्मेत्युपासीत' (छां. 7-3-2 ) इति 'उपासना' पदेनोपक्रम्य, ' य एवं वेद' (छां.7-18- 6) इति वेदनपदेनोपसंहारो दृश्यते । एवम् 'यस्तद्वेद यत्स वेद' (छां. 4-1-4 ) इति वेदनपदेनोपक्रम्य यां देवतामुपास्से' (छां. 4-2-2 ) इति उपासनापदेनोपसंहारो दृश्यते । तेन वेदनोपासनयोस्समानत्वं सिद्धम् । अयमंशः श्रीशङ्कराचार्याणामपि संमतः (ब्र. सू. 4-1-1 - शं) । एवं गीता भगवद्गीतापि भक्तिमेव आह = ' पुरुषस्स परः पार्थ भक्त्या लभ्यस्त्वनन्यया' (गी. 8-22 ) इति भक्तेरेव परमात्मप्राप्त्युपायत्वमाह । 
223 
[ब्रह्मविद्यास्वरूपम् ] 
जीवसर: 
101. 
विद्याः पञ्चाग्निवैश्वानरदहरमधुन्याससत्पूर्वसंज्ञाः 
T 
नना शब्दादिभेदात्, तुलितफलतया तद्विकल्पश्च शिष्टः । 
तत् = तस्मात् वित्तिमात्रे फलवति = ज्ञानसामान्यं मोक्षसाधनं यदि सर्वम् = पूर्वोक्तं सर्वं विफलम् = व्यर्थम्= अर्थशून्यं भवेत् । तेन सा = वित्तिः = मोक्षसाधनं ज्ञानम् एवंविशिष्टा = उक्तरित्या आवृत्यादिगुणविशिष्टा विशेषरूपा सिद्धेति शेषः । तथा चैतन्मत एव सर्वश्रुतिस्मृतीनां समन्वयः इति ज्ञेयम् । ननु भोः ! न वयं भक्तेर्मोक्षसाधनत्वं निषेधामः, किन्तु तस्याः सगुणब्रह्मरूपावरमुक्तिसाधनत्वं वदामः । निर्गुणब्रह्मरूपपरमुक्तिस्तु ज्ञानादेवेति चेत्, भविष्यति विचारोऽयं विस्तरेण समनन्तरमेव ॥ ३० ॥ 
= 
ननु ब्रह्मविद्यानामनेकत्वे फलमेकरूपं कथं भवेत् ? एकत्वे संज्ञाभेदो वा तासां कथं भवेत् ? इति शङ्कां समाधत्ते - विद्या इत्यादिना । पञ्चाग्नि (छां 5-3-1 ) - वैश्वानर (छां 5-11-1)-दहर (छां. 8-1- 5)- मधु (छां. 3-1-1) - न्यास (तै. 2-80) - सत् (छां. 6-1 ) - पूर्वसंज्ञा : = एतदादिसंज्ञाः विद्याः नाना = भिन्ना' एव । कुतः - शब्दादिभेदात् = संज्ञादिभेदात् । आदिपदेन उपास्यगुणादिभेदः ग्राह्यः । एवं शब्दादिभेदैः उपासनानां भेदेऽपि तुलितफलतया= समानफलवत्त्वात् तद्विकल्पश्च = विद्यानामनुष्ठानविकल्पश्च शिष्ट:- शास्त्रेण निर्धारितः । 'नाना शब्दादिभेदात्' (ब्र.सू.3-3-56) इति सूत्रम् । अत्रैवं पूर्वपक्ष: उपनिषत्सु प्रतिपादिताः सद्विद्यादयः भिन्नाः, उताभिन्ना: ? इति संशये, सर्वत्र उपास्यस्य ब्रह्मण एकत्वात्, विषयभेदाभावात् एकैव विद्या युक्ता इति पूर्वपक्षे - सिद्धान्तः - ता विद्याः नानैव परस्परं भिन्ना एव । तत्र हेतु:- शब्दादिभेदादिति । शब्दः तत्तद्विद्यासु विषयप्रतिपादकाः शब्दाः । आदिपदेन संज्ञादयः ग्राह्याः । यद्यपि उपास्यं ब्रह्म एकमेव । अथापि ब्रह्मविशेषणभूतानां गुणादीनां प्रतिविद्यं भेदो वर्तते । कुत्रचित् अपहतपाप्मत्वादिगुणविशिष्टं ब्रह्मोपास्यम् । कुत्रचित्तु सर्वान्तर्यामित्वादिगुणविशिष्टम् । एवमत्र ब्रह्मणः विशेष्यस्यैकत्वेऽपि तत्तद्गुणविशिष्टत्वरूपेण भेदो वर्तत एव । एवं संज्ञाभेदोऽपि स्पष्टः । एवं प्रधानविषयभूतरूपभेदाच विद्यानां भेदः सिद्धः । एवं विद्याभेदेऽपि फलभेदो नास्तीत्याह सूत्रकारः 'विकल्पोऽविशिष्टफलत्वात्' (ब्र.सू.3-3-15) इति । गुणभेदेन तद्विशिष्टब्रह्मणोऽपि भेदात् यदि विद्याभेदः तर्हि फलभेदोऽप्यवर्जनीयः । ' तं यथा यथोपासते, तथैव भवति' (मुद्दल. 3) 'यथा क्रतुरस्मिंल्लोके पुरुषो भवति, तथेतः प्रेत्य भवति' (छां. 3-14-1), इति साधनफलयोः समानविषयकत्वश्रवणात् इति चेत्, सत्यम्, ‘तं यथा यथोपासते' इत्यतः पूर्वम् ' तमेतमग्निरिति' इत्यादिभिः प्रतीकोपासनान्यभिधाय तेषां फलं परिमितमिति प्रतीकोपासननिन्दया ब्रह्मोपासनस्य समनन्तरवाक्योक्तस्य प्रशंसार्थं तथोक्तम् ॥ 
किं बहुना ! श्रुतिः 'ब्रह्मविदाप्नोति ब्रह्म' इत्यनुक्त्वा 'ब्रह्मविदाप्नोति परम्' इति वदन्ती साधनस्य बहुविधत्वेऽपि फलभेदाभावं दर्शयति । ' ब्रह्मवित्' इति साधनमुच्यते । फलं तु 'परम्' इत्युच्यते । ब्रह्मशब्दो हि सगुण एव मुख्यः । गुणानामानन्त्यादसर्वज्ञदुर्ज्ञेयत्वेनोपासनाभेदस्यानिवार्यत्वेऽपितत्त्वमुक्ताकलापः 
224 
कर्मज्ञानाख्ययोगौ त्विह परभजनाधिक्रियार्थी स्वदृष्ट्या 
धर्मैर्वर्णाश्रमाणां त्रयमिदमवदन् सेतिकर्तव्यताकम् ॥ ३१ ॥ 
'परमाप्नोति' इत्यभिधानात् सगुणनिर्गुणब्रह्मप्राप्तिरूपफलभेदाभावं स्पष्टं वदति । अतः विशेष्यस्य ब्रह्मणः एकत्वात्, ब्रह्मप्राप्तिरूपफलस्य सर्वसमानत्वात् फलभेदो नास्त्येव ॥ 
ननु ब्रह्मप्राप्तिरपि बहुविधा भवितुमर्हति । श्रूयते हि परापरब्रह्मभेद: 'एतद्वै सत्यकाम परं चापरं च ब्रह्म यदोङ्कार:' ( प्रश्न. 5 - 2 ) इति । तत्र 'यतो वा इमानि भूतानि जायन्ते' (तै भृ. 1) इत्यादिनोक्तं मायाशबलितं जगत्सृष्टिस्थितिलयकारणभूतं सगुणं अपरं ब्रह्म । 'सत्यं ज्ञानमनन्तं ब्रह्म' (तै. आ. 1) इत्युक्तं मायातीतं निर्विशेषम्, निर्गुणम्, निराकारञ्च परं ब्रह्म । एतदुभयमपि प्रणववाच्यमित्यर्थः । अपरब्रह्मणः सगुणत्वात्, सविशेषत्वात्, साकारत्वाच उपास्यं ब्रह्मेत्युच्यते । निर्गुणम्, निराकारम्, निर्विशेषं च परं ब्रह्म नोपास्यम्, किन्तु ज्ञेयं ब्रह्मेत्युच्यते । एवञ्चापरं ब्रह्म अनेकविधं भवति; गुणानाम्, आकाराणां च अनन्त- त्वात् । अत एवोपासनायाः फलभूतं च अर्चिरादिगतिप्राप्यमपरं ब्रह्म उपास्यविषयगुणादिभेदादनेकविधं भवति । परस्य तु ब्रह्मणः निर्विशेषत्वात्, निर्गुणत्वात्, निराकारत्वाच्च, तज्ज्ञानमपि एकरूपमेव, प्राप्यमप्येक- रूपमेव । उपासनापि मानसं कर्म । अन्यस्तूपायो ज्ञानमार्ग इत्युच्यते । आद्यस्तु मन्दाधिकारिकः; द्वितीयस्तु उत्तमाधिकारिकः । तथोक्तम् - "निर्विशेषं परं ब्रह्म साक्षात्कर्तुमनीश्वराः । ये मन्दास्तेऽनुकम्प्यन्ते सविशेष- निरुपणैः ।।' (कल्प. 1-1-20) इति । एवञ्च - अपरब्रह्मविद्यानामुपासनारूपाणामपरब्रह्माप्तिरेव फलम्, तत्क्रतुन्यायादित्यत्राह - कर्मज्ञानेत्यादि । ननु गीतायाम् ' ज्ञानयोगेन सांख्यानां कर्मयोगेन योगिनाम्' (3-3) इति भक्तेः कर्मयोगरूपत्वम्, ज्ञानं चान्यदिति प्रतीयत इवेत्यत्राह - इह तु = गीतायां तु । तु शब्दः वैलक्षण्यद्योतकः । किं तद्वैलक्षण्यमित्यत्र – कर्मज्ञानाख्ययोगौ = कर्मयोगज्ञानयोगौ स्वदृष्ट्या = स्वः = जीवात्मा, तस्य दृष्टिः= साक्षात्कारः आत्मावलोकनद्वारा परभजनाधिक्रियार्थी = मोक्षसाधनभूतपरभक्तौ अर्हता संपादन- फलौ, न तु तौ साक्षान्मुक्तिसाधनभूतौ । अतः भवदभिमतसाधनभेदस्य, फलभेदस्य वा नावसरः ।। 
एवमुपायस्वरूपमुक्त्वा, तदङ्गमाह - धर्मैरित्यादि । इदं त्रयम् = कर्मयोगज्ञानयोगभक्तियोग॑रूप- त्रयमपि वर्णाश्रमाणां धर्मैः सेतिकर्तव्यताकम् = साङ्गकम् अवदन्, शास्त्राणि, आचार्यादयश्च । 'सर्वापेक्षा च यज्ञादिश्रुतेरश्ववत्' (ब्र. सू. 3-8-26) इति यज्ञादीनामाश्रमाङ्गानां ब्रह्मविद्याङ्गत्वमपि युज्यत इत्युक्तम् । यज्ञादिसर्वकर्मापेक्षा च विद्या । यज्ञादिश्रुतेः = ' विविदिषन्ति यज्ञेन' (बृ.6-8-22 ) इति यज्ञादेः विद्याङ्गत्व- श्रुतेः । अश्ववत् = यथा गमनसाधनभूतोऽश्वः सपरिकर एव भवेत्, तथा । ननु ' विविदिषन्ति' इत्येव श्रवणात् विविदिषाङ्गत्वमेव कर्मणाम्, न तु वेदनाङ्गत्वमिति चेत्, इच्छाया विधातुमशक्यत्वात् । 'अश्वेन जिगमिषति' इत्यादौ, अश्वस्य गमनसाधनत्वस्यैव प्रतीतेः । उपनिषदि सर्वत्रापि 'तिष्ठासेत्' 'निदिध्यासितव्यः' ‘विजिज्ञासस्व' इति सन्नन्तप्रयोगस्य सहजत्वात्, प्रकृतेऽपि तथैवोपपत्तेः । अतः कर्माङ्गकात् ज्ञानदेव मोक्षः || 
225 
जीवसर: 
अयमर्थः – सगुणनिर्गुणब्रह्मभेदो वा, भक्तिज्ञानरूपसाधनभेदो वा नास्त्येव । ' परं चापरं च ब्रह्म यदोङ्कारः' इति श्रुतिः न परापरब्रह्मविषये प्रमाणम् । सर्वोऽपि हि शब्दः स्वात्मानम् = शब्दम्, अर्थम्, ज्ञानं च वक्तीति त्रयाणामपि वाचक इति हि शास्त्रज्ञाः । यथा 'गौ' इति शब्दः गोशब्दस्य, गोविषयकज्ञानस्य, गोव्यक्तेश्च वाचकः । तथा ओमिति शब्दोऽपि प्रणवशब्दस्य, तद्वाच्यस्य ब्रह्मणश्च वाचकः । तयोः वाच्यं ब्रह्म, परं ब्रह्म, वाचकशब्दः अपरब्रह्मेत्युच्यते । 'जिज्ञासुरपि योगस्य शब्दब्रह्मातिवर्तते' (गी. 6-44 ) इत्यत्र, ' शाब्दस्य हि ब्रह्मण: ' ( भाग. 2-2-2) इत्यत्र च शब्दब्रह्मशब्दः वाचकशब्दे वर्तत इति संप्रतिपन्नम् । ‘द्वे विद्ये वेदितव्ये इति ह स्म यद् ब्रह्मविदो वदन्ति, परा चैवापरा च । तत्रापरा ऋग्वेदो यजुर्वेदः सामवेदोऽथर्ववेदः शिक्षा कल्पो व्याकरणं निरुक्तं छन्दो ज्योतिषमिति । अथ परा यया तदक्षरमधिगम्यते ' (मुं. 1-1-5) इति ब्रह्मविद्यायाः शब्दरूपाया, ' तपो ब्रह्म' ( तै. भृ. 1) इतिवत् अपरब्रह्मत्वम्, परविद्याप्राप्यस्य परब्रह्मत्वं च 'ब्रह्मविदो वदन्ति' इति कथनात्सिद्धम् । वाचकः शब्दः तज्ज्ञानस्यापि वाचक इत्यनुपदमेवोक्तम् । ऋग्वेदादिजन्यं ब्रह्मविषयकं परोक्षं शाब्दं ज्ञानम् । ब्रह्मविद्या तु उपासनात्मकं ज्ञानम् । अस्य फलं ब्रह्मप्रप्तिः। 'द्वे विद्ये वेदितव्ये इति चाथर्वणी श्रुतिः । परया त्वक्षरप्राप्तिः ऋग्वेदादिमयाऽपरा ।।' (वि.पु. 6-5-65) इत्यार्षमुपबृंहणञ्च । एवञ्च 'परं चापरं च ब्रह्म यदोंकारः' इत्यत्रापि अपरं ब्रह्म प्रणवशब्दः, परं ब्रह्म तद्वाच्यभूतं विवक्षितम् । न तु सगुणनिर्गुणरूपं प्राप्यं ब्रह्म । अस्य च विस्तरः पुनरीश्वरसरे भविष्यति ॥ 
किञ्च तदभितपरब्रह्मणोऽवेद्यत्वाङ्गीकारात्, तत् ज्ञेयं ब्रह्मेत्यप्यसङ्गतम् । न चान्तःकरणवृत्तिरूपज्ञान- विषयत्वमङ्गीक्रियत एवेति वाच्यम्, उपासनाया अपि अन्तःकरणवृत्तिविशेषरूपत्वात् । उभयोरन्तःकरण- वृत्तित्वेऽपि वैलक्षण्यमस्त्येवेति वाच्यम्, तावतापि परब्रह्मणि ज्ञेयत्वं मुख्यं तव न संभवत्येव ॥ 
किञ्च तन्मते अपरब्रह्मणो मिथ्यात्वात्, सत्येन परब्रह्मणा सह गणनमपि न संभवत्येव । न हि 'वल्मीकसर्पः, रज्जुसर्पश्चेति सर्पो द्विविध:' इति कश्चित् बुद्धिमान् वदेत् । न चापरब्रह्मणोऽपि व्यावहारिकं सत्यत्वमस्त्येवेति वाच्यम्; परब्रह्मणः सत्यत्वं पारमार्थिकम्, अपरब्रह्मणस्तु तत्त्वं व्यावहारिकमिति उभयोः सत्यत्वस्यैकरूपत्वाभावेन सत्यं द्विविधं पारमार्थिकसत्यं मिथ्यासत्यं चेतीतिवत् सहगणनासंभव एव ।। 
ननु 'यत्तदद्रेश्यमग्राह्यम्' इत्यादिना हि ब्रह्म निर्विकारं निर्विशेषमुच्यते । मूर्तमूर्तब्राह्मणे (बृ. 4-3) पञ्चभूतान्येव परब्रह्मणो रूपाणीत्युक्त्वा 'अथात आदेशो नेति नेति', '(बृ.4-3-6 ) ' न ह्येतस्मादिति नेत्यन्यत्परमस्ति' इति ब्रह्मणो निराकारत्वमत एवं निषेधात्मकत्वं ब्रह्मणोऽभिधीयते । भवद्भिरपि ' सत्यं ज्ञानमनन्तम्' इति जगत्कारणत्वप्रयुक्तविकाररहितस्य शुद्धस्य ब्रह्मणः स्वरूपलक्षणपरमुच्यते । जगत्कारणत्वमपि विशेषणम्, उपलक्षणञ्चेत्यप्युच्यते । एवं ब्रह्मणो द्वेधावस्थानस्याङ्गीकारे ब्रह्मद्वैविध्यमङ्गीकृतमेवेति चेत्, अस्मदृष्ट्या ब्रह्मन द्विविधमात्रम् 'इन्द्रो मायाभिः पुरुरूप ईयते' इति श्रुत्या अनन्तविधम् । जगत्कारणत्वं विशेषणम्, उपलक्षणं चेत्यपि उपासनाभेदप्रयुक्तम्, न स्वरूपभेदप्रयुक्तम् । आनन्दादय एव सर्वविद्यानुयायिनो धर्माः, न जगत्कारणत्वादयः । अथापि जगत्कारणत्वं ब्रह्मणः कदापि नापगच्छति । ब्रह्माण्डानामनन्तत्वात्, सृष्टिस्थितिलयकारणत्वमपि सार्वदिकमेव, न कादाचित्कम् । अतो ब्रह्मणि द्विविधत्वं नास्त्येव । 'नेति नेति' 
तत्त्वमुक्ताकलापः 
226 
इत्यनेन ब्रह्मणो निषेधमात्ररूपत्वे शून्यवादाविशेष एव । किञ्च निर्गुणविद्यात्वेन भवत्संमतेषु भूमविद्यादिष्वपि 'स्मृतिलभे सर्वग्रन्थानां विप्रमोक्ष' (छां. 7-26-2 ) इति सगुणोपासनमेव मोक्षसाधनं श्रुतम् । सगुणविद्यासु दहरविद्यादिष्वपि कठोपनिपदि निर्गुणविद्यापरायां श्रुता 'शतं चैका च हृदयस्य नाड्यः' (छां.8-6-6) इति गतिप्रतिपादनपरा श्रुतिरेव दृश्यते । नैकापि ब्रह्मविद्या, अधिकरणं वा असंकीर्णं सगुणनिर्गुणविभागसाधकं प्रदर्शयितुं शक्यम् । किं बहुना ! अनुपदमुक्तं 'ब्रह्मविदाप्नोति परम् इतीदमेव पर्याप्तं द्विविधब्रह्मनिरा- करणे । अत्र सविशेषवाचिना ब्रह्मपदेन 'नाना शब्दादिभेदात् ' ( ब्र.सू. 3-3-56) इति सूत्रोक्तस्सिद्धान्तः, एवम् परपदेन 'विकल्पोऽविशिष्टफलत्वात् ' ( ब्र.सू.3-3-57 ) इति सूत्रोक्तस्सिद्धान्त एव च दृढीक्रियत इति मन्तव्यम् । अत एवं ब्रह्मभेदकल्पनं शून्यवादिनां बौद्धानां सान्त्वनायैवेत्यवगन्तव्यम् ॥ 
I 
ननु भवत्सिद्धान्तेऽपि ब्रह्मणः परव्यूहादिभेदाङ्गीकारात् परस्परं गुणतारतम्याद्यङ्गीकाराच्च को विशेषोऽस्मत्सिद्धान्तादिति चेत् ; सत्यम् । वासुदेवः षड्गुणपूर्णः, संकर्षणादयस्तु गुणद्वयवन्तः इत्यादिक- मप्युच्यते । अस्माभिः ब्रह्मणः सदा सविशेषत्वात्, गुणानामाविर्भावतिरोभावमात्रम् । ब्रह्मविद्यासु सर्वासु एकस्यैव ब्रह्मणो विषयत्वेऽपि, उपासकानां पूर्वसंस्कारंमूलकरुचिभेदेन, शक्तितारतम्याच्च गुणानामुपसंहारप्रयुक्तः विषयभेदो विद्याभेदश्च वर्तत एवेत्यादिकं सविशेषवादे संगच्छत एव, सर्वस्यापि सत्यत्वात् । एवं तर्हि प्राप्यं ब्रह्मापि भिद्यत एवेत्यङ्गीक्रियतामिति चेत्; मुक्तौ तारतम्याङ्गीकारे तस्याः कर्मफलतौल्यप्रसङ्गात् निरति- शयपुरुषार्थत्वं न स्यादिति मुक्तितारतम्यं नाङ्गीक्रियते । न च सालोक्यसामीप्यादिमुक्तिभेदः श्रूयते किलेति शंक्यम्, तेषां मुक्तित्वमौपचारिकमित्यादिकमग्रे (श्लो. 67) विचार्यते ।। 
यद्यपि सिद्धान्ते भक्तौ परभक्तिपरज्ञानपरमभक्तिरूपपर्वभेदोऽङ्गीक्रियते, परन्तु तावता न साधन - तारतम्यम् । ते भक्तेः पर्वभेदा एव । परमभक्तिरूपाया एव तस्याः अव्यवहितमोक्षसाधनत्वम् । अतस्साधन- तारतम्यं वा फलतारतम्यं वा नास्त्येव ॥ 
किमेवं मुधाऽऽग्रहः ? गुणानामाविर्भावतिरोभावकृतः विशिष्टब्रह्मभेदः यदि प्रामाणिकः, तर्हि तथैव यथाक्रतुन्यायेन प्राप्यभेदस्यैव न्याय्यत्वात् मुक्तावपि भेद एव प्रामाणिक इति चेत् तथात्वे मुक्तेः सातिशयत्वात् कर्मफलतौल्यप्रसङ्ग इत्युक्तमेव । तारतम्यरहितपरिपूर्णब्रह्मप्राप्तिश्च तादृशपरिपूर्णब्रह्मोपासनयैव वक्तव्या । एतत्तु जन्मशतेनापि कस्यापि कदापि न संभवति, ब्रह्मणः सर्वविधपरिच्छेदरहितत्वात् । तादृशस्य ब्रह्मणः साकल्येन ग्रहणे कस्यापि जीवस्य सामर्थ्याभावात्, कस्यापि कदापि परिपूर्णब्रह्मोपासनाया असंभवात्, परब्रह्मणः प्राप्तिरेव न कस्यापि कदापि स्यात् । अत एव 'अत्र ब्रह्म समश्नुते' (कठ. 2-6-14) इत्युक्त- स्योपासनाकालिकस्य सदेहमुक्तित्वेनाभ्युपगतस्य ब्रह्मानुभवस्य, शरीरपातानन्तरकालिकविदेहमुक्तिरूपब्रह्मानु- भवस्य च खद्योतसहस्रांश्वोरिव तुलनमपि कर्तुं न शक्यत इति दृष्ट्यैवैतत्सिद्धान्ते जीवन्मुक्तिनिराकरणम्। अत एव च साधनस्य परमात्मप्रीतिद्वारैव फलहेतुत्वस्य सूत्रकारैरेव 'फलमत उपपत्तेः' (ब्र.सू.3-2-36) 'हार्दानुगृहीतः' (ब्र.सू. 4-2-16) इति स्पष्टं स्थापनात्, 'तस्यैष आत्मा विवृणुते तनूं स्वाम्' (कठ. 1- 2-23) इत्युक्तक्रमेण कतिपयगुणविशिष्टपरमात्मोपासकस्यापि परमात्मानुग्रहात् पूर्णपरमात्मप्राप्तिर्भवेदेव । 'तं यथा यथोपासते' (मुद्र. 2-3 ) इत्येतदप्यनुपदमेव समाहितम् ॥ 
227 
जीवसर: 
102. 
[ब्रह्मविद्याविभागः] 
विश्वान्तर्यामितत्त्वं स्वयमिह चिदचिद्विग्रहैर्वा विशिष्टं 
यस्यामालम्बनं, सा भवभयशमनी वीतरागस्य विद्या । यस्तूपास्ते यथोक्तं तदितरदखिलं ब्रह्मदृष्ट्या स्वतो वा 
नैतस्य ब्रह्मनाड्योद्गतिरपि न पदव्यर्चिरादिर्न मोक्षः ॥ ३२ ॥ 
वस्तुतस्तु - सगुणं ब्रह्म, ब्रह्म-विष्णु-रुद्ररूपत्रिमूर्तिरूपमेव तेषाम् । तेषां त्रयाणां देवताविशेष रूपत्वात् अध्यात्मकक्ष्यादृष्ट्या ब्रह्मत्वमेव नास्तीत्यपरब्रह्मत्वमपि न संभवत्येव । कथञ्चित्संभवेऽपि एतद्देवतो पासनस्य, परब्रह्मोपासनस्य च मेरुसर्षपवद्वैलक्षण्यात्, परब्रह्मोपासनेन तुलनया विचार एव सर्वथा न संगच्छते । अतः परापरब्रह्मभेदकल्पना न वस्तुस्वरूपानुगुणा । यद्यपि त्रिमूर्त्यन्तर्गतविष्णुविषये वक्तव्या विशेषास्सन्ति बहवः । तत्सर्वमग्रिमसरेऽतिविस्तरेण (श्लो. 5-14) विचार्यते । किं बहुना ! लोके ज्ञानमार्ग- प्रतिपादकत्वेन प्रसिद्धं सांख्यतन्त्रमेव वैदिकमूर्धन्येन बादरायणेन प्रणीतस्य वेदान्तशास्त्रस्यैदंपर्येण सर्वत्र निरसनीयं विवक्षितमिति करबदरसमानम् । अधिकमुपरिष्टात् (श्लो.42) ॥ ३१ ॥ 
T 
उपनिषद्विहितासु ब्रह्मविद्यासु विशेषं प्रदर्शयति- विश्वान्तर्यामीत्यादि । विश्वान्तर्यामितत्त्वं=जग- च्छरीरकं परमात्मतत्त्वम् स्वयम् = स्वस्वरूपतः चिदचिद्विग्रहैः = चेतनाचेतनरूपैः तस्य शरीरैः विशिष्टं वा यस्याम् इह=यादृश्याम् अस्याम् ब्रह्मविद्यायाम् आलम्बनम् = विषयः सा वितरागस्य= सर्वेषणाविमुक्तस्य मुमुक्षोः भवभयशमनी = संसाराख्यभयनाशिनी विद्या भवति । अनन्ताः खलु वेदा उपनिषदश्च । अतो ब्रह्मविद्या अप्यनन्ताः । अथापि विषयभेदेन प्रथमं ताः मुक्तिफलाः, काम्याश्चेति द्विविधाः । मुक्तिफला अपि साक्षान्मुक्तिफलाः, क्रममुक्तिफलाश्चेति द्विविधाः । साक्षान्मुक्तिफला अपि 'उपासात्रैविध्यात्' (ब्र.सू. 1-1-32) इति सूत्रप्रतिपादिताः त्रिविधाः - अचिच्छरीरकपरमात्मोपासनम्, चिच्छरीरकपरमात्मोपासनम्, स्वरूपतः परमात्मोपासनमिति । स्वरूपतः परमात्मोपासनं नाम स्वरूपनिरूपकधर्मैः सत्यत्वज्ञानत्वानन्तत्वानन्दत्वामलत्वैः सर्वविद्यानुयायिभिर्युक्तस्य परमात्मनः, निरूपितस्वरूपविशेषणभूतैः जगदुपादानत्वादिभिः विशिष्टस्य वा, हिरण्यवर्णादिव्यमङ्गलविग्रहविशिष्टस्य वा परमात्मनः उपासनम् । इदं त्रिविधमुपासनं प्राचीनवृत्तिकारसंमतमिति श्रीशङ्कराचार्यैरपि प्रतिपादितम् । पञ्चाग्निविद्यादीनां कैवल्यानुभवानन्तरं परमात्मप्राप्तिरिति क्रममुक्तिः फलमिति ‘अप्रतीकालम्बनान्नयति' (ब्र.सू. 4-3-14 ) इति सूत्रभाष्यादिषूक्तम् । पञ्चाग्निविद्यायां जीवस्यैव प्राधान्यात् सा विद्या ब्रह्मात्मकजीवविद्या । अतस्तस्या जीवस्वरूपप्राप्तिरूपकैवल्यपूर्वकपरमात्मप्राप्तिः फलम् । इतरविद्यासु ब्रह्मण एव प्राधान्यात् साक्षात्परमात्मप्राप्तिः फलमिति च विवेकः ॥ 
- 
काम्यविद्यास्वरूपं वदति – यस्त्वित्यादिना । यस्तु उपासकः तदितरत् = पूर्वोक्तालम्बनेभ्यः अतिरिक्तम् अखिलम्=यत्किञ्चित्समस्तम् यथोक्तम् = तत्तत्प्रकरणोक्तप्रकारम् ब्रह्मदृष्ट्या - तत्तद्वस्तुषु ब्रह्म- भावनया स्वतो वा = अथवा तत्तद्रूपेण वा उपास्ते, एतस्य = एतादृशोपासकस्य ब्रह्मोपासकत्वाभावात् 
तत्त्वमुक्ताकलापः 
228 
[ वर्णाश्रमधर्माणां स्थानम् ] 
103. स्वान्तध्वान्तप्रसूतं दुरितमपनुदन् योगिनः सत्त्वशुद्ध्यै 
सर्वो वर्णादिधर्मः शमदममुखवत् सन्निपत्योपकारी । 
ब्रह्मनाड्या उद्गतिः, 'शतं चैका च हृदयस्य नाड्यः' (कठ. 2-3-16), (छां.8-6-6) इत्युक्तया ब्रह्मनाड्या उत्क्रान्तिः न, अर्चिरादिपदवी न, मोक्षोऽपि न । इदं त्रयमपि शुद्धब्रह्मविदां मुमुक्षूणामेव । एतेषामतादृशत्वात् त्रयं नास्ति । अत एवैतेषां अपुनरावृत्तिरपि नास्त्येव । 'अन्नं ब्रह्मेत्युपास्ते' (छां.7-9- 2) 'मनो ब्रह्मेत्युपासीत' (छां. 7-3-2) इत्यादिः दृष्टिविधिरित्युच्यते ॥ ३२ ॥ 
पूर्वं (लो. 31 ) कर्मणां विद्याङ्गत्वमुक्तं विवृणोति – स्वान्तेत्यादि । सर्वः वर्णादिधर्मः, आदिना आश्रमग्रहणम् । वर्णाश्रमधर्म :- सर्वोऽपि स्वान्तध्वान्तप्रसूतम् = स्वान्तस्य = मनसः यत् ध्वान्तम्= तमः = अशुद्धिः तेन प्रसूतम् = जातम् यत् दुरितम् = पापम् तत् अपनुदन् = निवर्तयन्, हेतौ शतृ- प्रत्ययः, अन्तःकरणदोषनिवर्तकत्वात्, योगिनः = भक्तियोगनिष्ठस्य शमदममुखवत् = शमदमादिवत् आदि- शब्देन वैराग्यादीनां ग्रहणम्, सत्त्वशुद्ध्यै = अन्तःकरणनैर्मल्यद्वारेण सन्निपत्योपकारी = साधनस्वरूप- निष्पादको भवति ।। 
'धर्मैर्वर्णाश्रमाणां त्रयमिदमवदन् सेतिकर्तव्यताकम्' इति कर्मयोगज्ञानयोगभक्तियोगानां त्रयाणामपि वर्णाश्रमधर्मा अङ्गत्वेनोक्ताः । साधनेन फलनिष्पत्तौ उपकारकारीणि अङ्गानीत्युच्यन्ते । यथा दर्शपूर्णमासादियागेन स्वर्गादिफलनिष्पत्तौ उपकारकाणि होमादीनि अङ्गानि भवन्ति । तानि च द्विविधानि - सन्निपत्योपकारकाणि, आरादुपकारकाणि चेति । 'व्रीहीन् प्रोक्षति' इत्यादीनि सन्निपत्योपकारकाणि । सम्यक् निपत्य= साधनस्वरूपं साधयित्वा उपकारकाणि इत्यर्थः । दर्शपूर्णमासहोमद्रव्याणि पुरोडाशा उच्यन्ते । ताद्दृशहोमद्रव्यनिष्पादका व्रीहयः । तत्संस्कारकत्वात् प्रोक्षणस्य व्रीहिसंस्कारद्वारा पुरोडाशनिष्पादकं भूत्वा प्रोक्षणं होमस्वरूपं निष्पादयति । तथा च कर्माङ्गाश्रितानि सन्निपत्योपकारकाणि । द्रव्याद्यनुदिश्य विधीयमानानि अङ्गयाश्रितानि आरादुपकारकाणि । 'आरात् दूरसमीपयो:' इति कोशः । अत्र सामीप्यवाची । साक्षात् यागेन परमापूर्वोत्पत्तौ उपकारकाणि= आरादुपकारकाणि । यथा प्रयाजादीनि । एतानि हि न द्रव्यसंस्कारादिद्वारा उपकारकाणि, किन्तु यागेन स्वर्गहेतुभूतपरमापूर्वोत्पत्तौ, अवान्तरापूर्वोत्पादनद्वारा उपकारकाणि । तथा च सन्निपत्त्योपकारकं साधनस्वरूपनिष्पादकम् । आरादुपकारकं तु साधनेन फलहेतुभूतापूर्वोपादने उपकारकम् । तथा च प्रकृते वर्णाश्रमादिधर्मः भक्तियोगरूपसाधननिष्पत्तावुपकारक इति सन्निपत्योपकारी भवति । तेन च वर्णा- श्रमरहितस्य भक्तियोगस्य साधनत्वमेव नास्तीत्यर्थः । अत्र दृष्टान्तः - शमदममुखवदिति । 'शान्तो दान्त उपरतस्तितिक्षुस्समाहितो भूत्वात्मन्येवात्मानं पश्येत्' (बृ. 8-4-23 ) इति दर्शनात् शमादयो यथा- वश्यकाः तथा वर्णाश्रमधर्मोऽपि । न च कर्माचरणस्य बाह्यव्यापाररूपत्वात्, मनसः बहिर्मुखत्वे कथं ध्यानसंभव इति शंक्यम्; ध्यानेतरकाल एव कर्मानुष्ठानसंभवात् । कर्माचरणं हि द्यूतादिवत् न प्रवृत्ति- 
1 
T 
229 
विद्यां चेत्यादिवाक्येऽप्यनुकथितमिदं नैकवाक्यानुरोधात् 
कर्मापेक्षाभिसन्धिं क्वचन विवृणुते तत्समुच्चित्यवादः ॥ ३३ ॥ 
जीवसर: 
रूपम्, किन्तु परमात्मार्पणदृष्ट्या कृतानां कर्मणां निवृत्तिरूपत्वेन, परमात्मानुग्रहद्वारा चित्तशुद्धया- पादनेन ध्यानोपकारकत्वेनात्यन्तानुकूलत्वम् । निरन्तरध्यानमग्नस्य न किञ्चिदवशिष्यते, जडभरतवत् । अत एव समाधिस्थितेरपवादरूपम् । उत्सर्गस्तु 'न हि कश्चित् क्षणमपि जातु तिष्ठत्यकर्मकृत्' (गीता. 3- 5) इति भगवतैवोक्तः ॥ 
ननु ' तमेतं वेदानुवचनेन ब्राह्मणा विवदिषन्ति यज्ञेन' (बृ. 6-4-22 ) इति यज्ञादीनां वेदनेच्छा- साधनत्वश्रवणात् कथं वेदनाङ्गत्वं ? न च इच्छायाः विषयानुकूल्यज्ञानजन्यत्वेन, यज्ञादिजन्यत्वं कथं भवेदिति शङ्क्यम्; परमात्मार्पणबुद्ध्या कृतानां कर्मणां चित्तशुद्ध्यर्थत्वेन चित्ते शुद्धे चित्तस्य परमात्माभिमुख्यं स्वयमेव भवेदित्येवं इच्छाप्रतिबन्धकपापनिवृत्तिद्वारा विविदिषासाधनत्वोपपत्तेरित्यत्राह - विद्यां चेत्यादि । केवलज्ञानस्य केवलकर्मणश्च साधनत्वं विनिन्द्य मिलितयोरेव कारणत्वं वक्ति श्रुतिः - 'विद्यां चाविद्यां च यस्तद्वेदोभयं सह । अविद्यया मृत्युं तीर्त्वा विद्ययामृतमश्नुते ॥ ( ईश. 11 ) इति । इदं = कर्माङ्गकस्यैव ज्ञानस्य मोक्षसाधनत्वम् नैकवाक्यानुरोधात् = अनेकश्रुतिवाक्यानुसारात् विद्यां चेत्यादिवाक्येऽपि अनुकथितम् = अनूदितम् || 
ननु ' तत्प्राप्तिहेतुर्ज्ञानं च कर्म चोक्तं महामुने ।' (वि.पु.) 'हतं ज्ञानं क्रियाहीनं हता चाज्ञानिनां क्रिया' (वि.पु. 6-5-60) इति कर्मणामपि ज्ञानेन सह साधनत्वाभिधानात् समुच्चय एव न्याय इति चेत्तत्राह - कर्मापेक्षेत्यादि । वचन = क्वचित् विष्णुपुराणादौ तत्समुच्चित्यवादः = कर्मसमुच्चयवादः । ' हतं ज्ञानं क्रियाहीनं हता चाज्ञानिनां क्रिया' इत्यत्र हि कर्मज्ञानयोः समप्राधान्यं प्रतीयत इव । तत् कर्मापेक्षाभिसन्धिम् = मुमुक्षुभिः कर्मणामवर्जनीयत्वरूपमभिप्रायम् विवृणुते = विशदयति, न तु समसमुच्चयं वक्ति । मुमुक्षोः कर्मानुष्ठानस्या- वर्जनीयत्वमात्राभिप्रायकत्वात्तादृशवचनानां न साक्षात्साधनत्वं तेषाम् । अन्यथा - ' नान्यः पन्थाः ' ' आरुरुक्षो- मुनेर्योगं कर्म कारणमुच्यते' (गी. 6-3 ) इत्यादिविरोधः । अतः विषमसमुच्चय एव युक्तः ॥ 
अत्रैवं वेदान्तिनां विचारसरणिः - मुमुक्षूणां दृष्ट्या कर्मणां स्थानं किम् ? इति । निर्विशेषाद्वैतिन:- शाङ्कराः - एवमाहुः 'तमेव विदित्वाऽति मृत्युमेति । नान्यः पन्था अयनाय विद्यते' (श्वे. 3-8 ) इति स्पष्टं ज्ञानातिरिक्तस्य मोक्षसाधनता निषिध्यते । मृत्युं अत्येतीत्यन्वयः । कर्मणः नियमेन भेदगर्भत्वात्, मुक्तेश्च ब्रह्मैक्यरूपत्वात् परस्परं भिन्नलक्ष्यत्वेन विरुद्धत्वात् ज्ञानमेव मोक्षसाधनम्, कर्म तु ज्ञानविरोध्येव । अत एव 'नान्यः पन्थाः' इति ज्ञानव्यतिरिक्तस्य साधनत्वं निषिध्यते । ' विविदिषन्ति यज्ञेन' इति तु वेदनेच्छासाधनत्वमेव वक्ति, सनन्तश्रवणात् । इच्छायाः विषयस्वरूपाधीनत्वेन पुरुषप्रयत्नासाध्यत्वेऽपि इच्छाप्रतिबन्धकपापकर्मणां प्रायश्चित्तादिना यथा नाशः, तथा परमात्मार्पणबुद्ध्या कृतानां कर्माणां चित्तशुद्धिद्वारा इच्छासाधनत्वं संभवत्येव । 'कषाये कर्मभिः पक्रे ततो ज्ञानं प्रवर्तते' इत्यादि वचनं स्पष्टमिदमाह । यच्च 'कर्मणैव हि 
तत्त्वमुक्ताकलापः 
230 
संसिद्धिम् आस्थिता जनकादयः' (गी.3-20) इत्यादिवचनम्, तदपि ज्ञानद्वारकमेव मोक्षसाधनं कर्म वक्ति; अन्यथा 'तमेव विदित्वा' इत्यादिवचनविरोधात् । अत एव च 'विद्यां चाविद्यां च यस्तद्वेदोभयं सह' इत्यत्र ‘उभयं वेद' इति विद्याविद्ययोरवश्यज्ञेयत्वकथनमपि, एकस्योपादेयत्वार्थम्, अपरस्य च त्यागार्थमेव । ‘अविद्यया मृत्युं तीर्त्वा' इत्यत्र तरति ः 'वेदान्तं तरति' इतिवत् प्राप्ति वक्ति । अविद्यया मृत्युं तरति=प्राप्नोति । अतः अविद्याशब्दवाच्यं कर्म त्यक्त्वा, विद्यया = ज्ञानेन अमृतमश्नुते इत्येवार्थः । अथवा, अविद्यया=कर्मणा मृत्युम्= ज्ञानोत्पत्तिप्रतिबन्धकं पापं तीर्त्वा, अत एव विद्यया ज्ञानेन = अमृतम् अश्नुते इत्यर्थः । अतः ज्ञानमेव मोक्षसाधनम्, न कर्म इति ॥ 
औपाधिकभेदवादिषु भास्कर : - ज्ञानकर्मसमुच्चयवदी । ज्ञानकर्मसमुच्चयवादः द्विविधः समसमुच्चयवादः, विषमसमुच्चयवादश्चेति । आद्यः पुनर्द्विविधः, कर्मज्ञानयोः साधनत्वं व्यासज्यवृत्तीत्येकः, अव्यासज्यवृत्तीत्यपरः । तृतीये पक्षे अङ्गाङ्गिभावसमुच्चयात् कारणत्वं अङ्गिनि ज्ञान एव । आद्यो भास्करस्य, द्वितीयो यादवप्रकाशस्य । तृतीयः एतत्सिद्धान्ते । अव्यासज्यवृत्तित्वं नाम, साध्यैमोक्षेऽशद्वयसत्त्वात् साधनत्वमपि द्विनिष्ठम् । अनिष्टनिवृत्तिः इष्टप्राप्तिश्चेति हि सर्वत्र फलेंऽशद्वयम् । न हि रोगनिवृत्तिमात्रेण पूर्वतनस्थितिप्रप्तिः । किन्तु पोषकं साधनमप्यावश्यकम् । तद्वत्प्रकृतेऽपि कर्मणाऽविद्यानिवृत्तिः, ज्ञानेनानन्दावाप्तिः । तथाचायं साध्यसाधनद्विकभावेन कर्मज्ञानसमुच्चयवादः । विषयसमुच्चयवादो नामाङ्गाङ्गिभावेन समुच्चयवादः । अयं भगवद्रामानुजस्य | भास्करस्यायमाशयः - 'विद्यां चाविद्यां च यस्तद्वेदोभयं सह' इति चकारद्वयम्, उभयपदम्, सहपदं च उभयोस्समप्राधान्य एव स्वरसम् । न च ' उभयं सह वेद' इति वेदने सहत्वमुच्यते, न तु साधनत्व इति शङ्कयम् ; 'अविद्यया मृत्युं तीर्त्वा विद्ययाऽमृतमश्नुते' इति तृतीयया उभयोरपि साधनत्वस्याभिधानात् । ‘उभयं सह वेद' इति च एतदुपयोगि ज्ञानमाह । ' तीर्त्वा' इत्यस्य प्राप्त्यर्थकत्वं चास्वरसग्रस्तम् । कथञ्चिदङ्गीकारेऽपि तस्य त्याज्यत्वाभिधानं तु स्वकपोलकल्पितमेव । ' वेदान्तं तरति ' 
तु इत्यादौ वेदान्तस्य त्याज्यत्वाप्रतीतेः संप्रतिपन्नत्वान्न प्रकृतोपयोगि तत् । अत्र 'मृत्युम्' इति श्रवणात् अर्थस्वाभाव्यात् तत्सिद्धिरिति चेत्; तर्हि 'वेदान्तं तरति' इति न दृष्टान्तः । क्त्वाप्रत्ययास्वारस्यच । नाप्यत्र विद्योत्पत्तिप्रतिबन्धकपापनिवृत्तिमात्रम् विवक्षितम्; उत्पन्नाया विद्यायाः संरक्षणस्याप्यावश्यकत्वात् । अत एव खलु प्राप्तज्ञानस्यापि भरतस्य मृगजन्मप्राप्तिरुच्यते । न च तस्य ज्ञानं संपूर्णं न निष्पन्नम् । अतो मृगजन्मप्राप्तिरिति वाच्यम्, उत्पन्ने ज्ञाने संपूर्णासंपूर्णविभागस्य दुर्निरूपत्वेन तादृशसंपूर्त्यर्थमेव यावज्जीवं विद्यायाः अनुष्ठेयत्वस्यावश्यकत्वे सिद्धे, तत्प्रतिबन्धकपापानां निवृत्त्यर्थम् कर्मानुष्ठानस्यावश्यकत्वात् ।। 
अत एव खलु ' आप्रयाणात् (आप्रायणात्) तत्रापि हि दृष्टम् ' ( ब्र.सू. 4-1-12 ) इति शरीरपात पर्यन्तमनुष्ठेयत्वं विद्याया उक्तम् । ननु तत्सूत्रमुपासनाविषयम्, न ब्रह्मविद्याविषयम् । सकृद्ब्रह्मदर्शनेनैव सर्वपापक्षयात् । ‘आवृत्तिरसकृत्' इत्यपि अपरमुक्तिसाधनोपासनाभिप्रायम्, न तु परमुक्तिसाधनापरोक्षज्ञानाभि- प्रायम् । अन्यथा ‘नान्यः पन्थाः" इति ज्ञानातिरिक्तस्य साधनत्वनिराकरणानुपपत्तेः इति चेन्न; 'अन्धं तमः प्रविशन्ति येऽविद्यामुपासते' इति केवलकर्मणः साधनत्वनिषेधवत्, 'ततो भूय इव ते तमो य उ विद्यायां 
231 
जीवसर: 
रताः' इति केवलविद्याया अपि साधनत्वं निषिध्य 'विद्यां चाविद्यां चे 'त्यादिना उभयोरेव साधनत्वाभि- धानात् । ‘नान्यः पन्थाः’ इत्यपि ज्ञानस्यावर्जनीयत्वाभिप्रायम् । अतः ज्ञानकर्मसमुच्चयवाद एव साधीयांन् । न च सकृद्दर्शनेनैव सर्वकर्मक्षयसंभवः, अननुभवात् । अत एव किल जीवन्मुक्तावस्थाङ्गीकारोऽप्युपपद्यते । न च भेदवासनाया बहुकालादनुवृत्त्या, अभेदप्रत्ययस्य तदपेक्षया किञ्चिदिव दौर्बल्यात् हठाद्बन्धनिवृत्तिर्न जायेत । एतद्दार्ढ्याय लेशतो विलंबोऽवर्जनीय इति वाच्यम्; त्वन्मते भेदवासनाया एव चित्ताशुद्धिरूपत्वेन, तन्निरसनाय भगवदर्पणबुद्ध्या कर्मानुष्ठानावश्यकत्वस्य सिद्धेः । न च कर्मानुष्ठानस्य भेदगर्भत्वेन विद्या- विरोधित्वमेवेति वाच्यम्; एवं सति ' विविदिषन्ति यज्ञेन' इत्यस्यैव विरोधापत्तेः । कर्मणां विद्याविरोधित्वे, विद्योत्पत्तिक्षमत्वस्यापि चित्ते कर्मभिरनाधानप्रसङ्गात् । न च केवलकर्मणां तथात्वेऽपि, भगवदर्पणबुद्ध्या कृतानां भगवदनुग्रहात् चित्तशुद्धिहेतुत्वसंभव इति वाच्यम्, अस्यांशस्य विद्योत्पत्त्यनन्तरमपि समानत्वात् । न च जडभरतादिभिस्सकलकर्मत्यागदर्शनात्, ब्रह्मज्ञानिभिः कर्मानुष्ठानमेवाशक्यमिति वाच्यम्; शरीरप्रज्ञा- शून्यानाम्, अत एव बालोन्मत्तवदस्वाधीनचित्तानां कर्मप्रसक्तेरेवासंभवेन कर्मत्यागप्रसक्तेरप्यभावात् । कर्माकरणवत्तैः साधनानुष्ठानस्याप्यदर्शनात् । तादृशानां चरितस्यादर्शरूपत्वाभावात् । श्रीरामकृष्णादीनां भगवदवताराणां परमज्ञानिनां च कर्मानुष्ठानस्यैवादर्शत्वसंभवात् । अन्यथा ऋषभदेववत् दिगम्बरत्वस्यापि धर्मत्वप्रसङ्गः । अतः कर्मसमुच्चितं ज्ञानमेव मोक्षसाधनमिति मोक्षसाधनत्वं कर्मज्ञानोभयस्मिन् व्यासज्यवृत्तीत्येव युक्तमित्याहुः।। 
यादवप्रकाशास्तु - सत्यं कर्माण्यवर्जनीयान्येव । परन्तु 'अविद्यया मृत्युं तीर्त्वा' इति अविद्याया मृत्युतरणहेतुत्वस्य पृथगभिधानात् कर्मणां मोक्षप्रतिबन्धकपापनिरसनमेव फलम् । एवम् ‘विद्ययामृतमश्नुते' इत्यभिधानात् ज्ञानमेव मोक्षसाधनम् । न च प्रतिबन्धकनिवृत्तिमात्रसाध्यत्वं फलस्य, दीपादिना दर्शनप्रतिबन्धकान्धकारनिवर्तनेऽपि अन्धस्य वस्तुदर्शनाभावात्, प्रतिबन्धकाभावमात्रस्य कारणत्वासंभवात् । न च वस्तूत्पत्तिविचारोऽन्यः, अन्यश्च ज्ञानोत्पत्तिविचार इति शङ्क्यम्, बाधितानुवृत्त्यनुपपत्तेः । सर्वत्रापि हि फलस्वरूपे अंशद्वयं सर्वानुभवसिद्धमवर्जनीयम्, इष्टप्राप्तिः अनिष्टनिवृत्तिश्चेति । तत्रेष्टप्राप्तिः ज्ञानेन, अनिष्टनिवृत्तिश्च कर्मणेत्येव वक्तव्यम् । एवञ्च साध्यमपि अंशद्वयात्मकम्, साधनमपि तदनुगुणं ज्ञानकर्मरूपद्वयात्मकमिति साध्यद्विकसाधनद्विकरूपज्ञानकर्मसमुच्चय एव स्वरस इत्याहुः ॥ 
सिद्धान्तिनस्तु - विद्योत्पत्तेः पूर्वमनुष्ठितानां कर्मणां विद्योत्पत्तिप्रतिबन्धकपापफलभूतचित्ता- शुद्धिनिवारकत्ववदेव, उत्पन्नाया अपि विद्याया आदेहपातं संरक्षणस्याप्यावश्यकत्वेन, तदनुगुणचित्तशुद्धिसंरक्षणार्थं कर्मानुष्ठानमवर्जनीयमेव । न च सकृदुत्पन्नं ज्ञानं सर्वकर्मक्षयकरम्, पुनः पापप्रसक्तेरभावेन कथं चित्ताशुद्धिसंभव इति शंक्यम्; भगवन्मायायाः 'मम माया दुरत्यया' (गी. 7-14 ) इति दुरत्ययत्वस्य ' मामेव ये प्रपद्यन्ते मायामेतां तरन्ति ते ' ( गी. 7-14 ) इति भगवदनुग्रहमात्रनिवर्त्यत्वस्य च कथनेन शरीरपातपर्यन्तमेव साधनानुवृत्तेः 'आप्रयाणात्' इत्यभिधानात् । न चेदमपरमुक्तिविषयम्, सगुणनिर्गुणभेदस्य परापरमुक्तिभेदस्य च तत्तत्प्रकरणे निराकृतत्वात् । नन्वस्तु उत्पन्नज्ञानसंरक्षणार्थत्वं कर्मणाम्, मुक्ति प्रति हेतुत्वं कथं तेषाम् ? 'नान्यः पन्थाः ' इति ज्ञानव्यतिरिक्तस्य साधनत्वनिषेधात् । न च ज्ञानस्यावर्जनीयत्वमात्राभिप्रायकं तदिति वाच्यम्, 'नान्यः 
तत्त्वमुक्ताकलापः 
232 
पन्थाः” इति ज्ञानातिरिक्तस्य साधनताया अपि स्पष्टं निषेधादिति चेत्, न; कर्मणां ज्ञानाङ्गत्वेन साक्षान्मुक्तिहेतुताया अनङ्गीकारात् । अङ्गाङ्गिभावसमुच्चयमात्रेणैव 'विद्यां चाविद्यां च' इत्यादिसमुच्चयाभिधानस्य सार्थकत्वात् । कर्मणामत्यन्तावर्जनीयत्वबोधनार्थमेव चकारद्वयादीनामुपपत्तेः । न च ' अविद्यया मृत्युं तीर्त्वा' इति कर्मणां प्रत्येकं फलाभिधानात्, कथं ज्ञानाङ्गत्वमिति वाच्यम्; प्रतिबन्धकनिवृत्तेः अभावरूपत्वेन, अभावस्य भावान्तर- रूपत्वेन च, तस्य प्रत्येकफलरूपत्वाभावात् । विद्योत्पत्तेः पूर्वमनुष्ठितानां कर्मणां भगवदनुग्रहद्वारा चित्तशुद्ध्यर्थ- त्वस्यापि सत्त्वेन तदभिप्रायाद्वा तथोक्त्युपपत्तेः । विद्योत्पत्त्यनन्तरं तु, विद्यानुवृत्त्यर्थत्वेन विद्याङ्गत्वोपपत्तेः । कर्मणां साक्षान्मोक्षसाधनत्वान्वयनिराकरणार्थमेव कर्मणः व्यवहितत्वेन वा तथाभिधानात् ॥ 
ननु ' विवदिषन्ति' इति इच्छासाधनत्वमेव कर्मणाम्, न तु वेदनाङ्गत्वम् । तच चित्तशुद्धि- द्वारैवेच्छासाधनत्वमिति चेत्, 'अविद्यया' इति तृतीयाया अत्यन्तगौणत्वप्रसङ्गात् । 'अश्वेन जिगमिषति' इत्यादौ धात्वर्थगमनसाधनत्वाभिप्रायेणैव तृतीयायाः प्रयोगदर्शनाच्च । तद्वदेवात्रापि धात्वर्थवेदनसाधनत्वस्यैव तृतीयया बोधनात् । न च जडभरतादीनामात्मज्ञानिनां कर्मानुष्ठानादर्शनात्, कथं ज्ञानाङ्गत्वं कर्मणामिति वाच्यम्; स्वाधीनबुद्धिमतामेव शास्त्रवश्यत्वात् । शिष्टं पूर्वमेवोक्तम् । अतश्च यदि चित्तशुद्ध्यर्थत्वं कर्मणामुच्यते, तर्हि तादृशचित्तशुद्धेः आदेहपातं संरक्षणीयत्वेन कर्मानुष्ठानमवर्जनीयमेव । न च 'न हि ज्ञानेन सदृशं पवित्रमिह विद्यते ' ( गी. 4- 38 ) इति ज्ञानतुल्यपवित्रवस्त्वन्तरस्याभावाभिधानात्, तदेव ज्ञानं चित्तशुद्धिमपि रक्षेदिति कृतं कर्मानुष्ठानेनेति वाच्यम्; तादृशस्यात्मज्ञानस्यात्यन्तं दुर्लभत्वात्, उत्सर्गरूपेणैव शास्त्रस्य वक्तव्यत्वात् । अन्ततो लोकशिक्षणार्थं वा स्वाधीनबुद्धीनां कर्मानुष्ठानावश्यकताया अभिधानात् । अन्यथा लोकनाशजनितपापेन विद्यानाशसंभवः । एवञ्च कर्मणामपि यावज्जीवमनुष्ठेयत्वमावश्यकम् ॥ 
वस्तुतस्तु - 'बाल्येन तिष्ठासेत्' 'निदिध्यासितव्यः' विजिज्ञासितव्यम्' 'जिजीविषेत्' इत्यादौ सन्प्रत्ययार्थस्याविवक्षितत्वं स्पष्टमिति, अत्रापि सन्प्रत्ययार्थो न विवक्षित इत्येव युक्तम् । अथवा कर्मचक्र क्रकचपतितस्य पुंसः सद्विषयाभिमुख्यं कथंचिदागतं चेत्, तावानेव महान् विषयः । इतरत् सर्वम् 'योगक्षेमं वहाम्यहम्' इति वदन् परमात्मैव सर्वं घटयेदिति सूचनाय सनन्तप्रयोगः इति वरम् ॥ 
- 
अतश्च, विद्योत्पत्तेः पूर्वमनुष्ठितानि कर्माणि विद्योत्पत्तिप्रतिवन्धकपापनिवृत्त्यर्थानि । विद्योत्पत्त्यनन्तरं कर्माणि विद्यानिष्पत्त्यर्थानि विद्याङ्गभूतानि । यस्य कस्यचित् शीघ्रं विद्यानिष्पत्तावपि, विद्यारक्षणाय वा कर्माणि कर्तव्यानि, अथवा लोकसङ्ग्रहार्थानि । अन्यथा तं दृष्ट्वा यदि कश्चिन्मन्दमतिः अनिष्पन्नविद्योऽपि भ्रान्त्या कर्म त्यजेत्, तन्नाशजनितं पापमस्यापि विद्यां नाशयेत् । अत एवोक्तं भगवता – 'लोकसङ्ग्रहमेवापि संपश्यन् कर्तुमर्हसि ' ( गी. 3-20) उपर्यपि 'न मे पार्थास्ति कर्तव्यं त्रिषु लोकेषु किञ्चन । नानवाप्तमवाप्तव्यं वर्त एव च कर्मणि । यदि ह्यहं न वर्तेयं जातु कर्मण्यतन्द्रितः । मम वर्त्मानुवर्तन्ते मनुष्याः पार्थ सर्वशः ॥ उत्सीदेयुरिमे लोकाः न कुर्यां कर्म चेदहम् । संकरस्य च कर्ता स्यामुपहन्यामिमाः प्रजाः ॥ सक्ताः कर्मण्यविद्वांसः यथा कुर्वन्ति भारत । कुर्याद्विद्वांस्तथासक्तः चिकीर्षुः लोकसङ्ग्रहम् ॥ न बुद्धिभेदं जनयेदज्ञानां कर्मसङ्गिनाम् । जोषयेत्सर्वकर्माणि विद्वान् युक्तस्समाचरन् । (गी. 3-20-26 ) ' इति ॥ 
233 
जीवसर: 
लोकसङ्ग्रहः न शिष्यसङ्ग्रहः, अपि तु लोकः उच्छृङ्खलो यथा न नश्येत्तथावस्थापनम् । अत एव भाषितम् 'लोकनाशजनितं पापं ज्ञानयोगादप्येनं प्रच्यावयेत् । ' इति । ' यद्यदाचरति श्रेष्ठस्तत्तदेवेतरो जनः । स यत्प्रमाणं कुरुते लोकस्तदनुवर्तते । ( 21 ) इति हि न्यायः । जोषयेत्=जनानामपि कर्मणि प्रीतिमुत्पादयेत् । ननु लोकसंग्रहार्थकर्माधिकारिदृष्ट्या कर्मणां विद्याङ्गत्वाभावात् कथमङ्गाङ्गिभाव- निर्णय इति चेत्; सत्यम् । श्रकृिष्णेन स्वस्यैव निदर्शनत्वेन प्रदर्शनात् । तादृशाधिकारिणोऽत्यन्तं विरलत्वात्, आधिकारिकपुरुषमात्रविषयकत्वाद्वापवादरूपतया, उत्सर्गशास्त्रदृष्ट्या तथा सिद्धान्तात् । अतश्च यावत्पर्यन्तं भोजनाद्यवर्जनीयम्, तावत्पर्यन्तं यथाशक्ति कर्माप्यवर्जनीयमेव । अधिकमुत्तरश्लोकेषु स्पष्टीभविष्यति ॥ 
मर्मज्ञास्त्वेवमाहुः – यद्यपि भगवद्भाष्यकारैः तत्काले नैष्कर्म्यवादस्य प्रबलतया स्थितत्वात्, तस्य चात्यन्तापायकरत्वात्, तन्निराकरणपरतयायं मन्त्रो व्याख्यातः पूर्वोक्तक्रमेण । तथापि अत्यन्तव्यापकतयाप्यस्यार्थः प्रतीयते । तथा हि- 'विद्यां चाविद्यां च यस्तद्वेदोभयं सह' इत्यत्र चकारद्वयोभयशब्दसहशब्दैः विद्याविद्ययोः समप्राधान्यमेव वदतीव स्वरसतो भाति । 'वेद' इति विद्याविद्ययोः ज्ञानस्यावश्यकता प्रतीयते । साधनयोः ज्ञानं तदनुष्ठानार्थमेव । एवं प्रत्येकं विद्यायाः, अविद्यायाश्च निन्दापि दृश्यते । एतत्सर्वपरिशीलेन श्रुतेराशया- न्तरमपि स्यादिति भाति । विद्यामयः पुरुषः । प्रकृतिस्तु अविद्यामयी । अविद्या नाम विद्येतरत्, विद्यासन्निहितं किञ्चित्, न तु विद्याविरोधि । अविद्या = क्रिया । 'प्रकर्षेण करोतीति प्रकृतिः' इति हि व्युत्पत्तिः । प्रकृतिः क्रियामयी । अतः क्रियाज्ञानयोः योग आवश्यकः इत्येको भावः । एवं प्रकृतिपुरुषावुभौ मिलित्वैव सर्वं साधयतः । चेतनसंबन्धमन्तरा प्रकृतिः किं कुर्यात् ? प्रकृतिसंबन्धमन्तरा शरीरादिशून्यः पुरुषो वा किं कुर्यात्, 'शरीरमाद्यं खलु धर्मसाधनम्' । अतः साधनानुष्ठानं विद्याविद्ययोः = प्रकृतिपुरुषयोस्समावेशैक- निर्वर्त्यम् । अतः साधनाकालादारभ्य यावत्फलावाप्ति प्रकृतिपुरुषयोर्वास्तविकं समप्राधान्यं मन्त्रोऽयमभिप्रैति । तेन ' नात्यश्नतस्तु योगोऽस्ति' इत्याद्यभिहिता सदा सर्वत्र समचित्तता आवश्यकीत्युच्यते, 'समत्वं योग उच्यते ' इति चेति सृष्टिविज्ञानदृष्ट्या चकारद्वयादीनामुपपत्तिः ।। ३३ ।। 
ननु 'कुटुम्बे शुचौ देशे स्वाध्यायमधीयानः धार्मिकान् विदधदात्मनि सर्वेन्द्रियाणि संप्रतिष्ठाप्याहिंसन् सर्वभूतान्यन्यत्र तीर्थेभ्यः स खल्वेवं वर्तयन् यावदायुषं ब्रह्मलोकमभिसंपद्यते न च पुनरावर्ततते ॥' (छा. 8- 15- ) इति श्रूयते । तेन यावज्जीवं कर्मानुष्ठानेनैव अपुनरावृत्तिरूपमोक्षप्राप्तेः श्रवणात् 'कर्मणैव हि संसिद्धिं आस्थिता जनकादयः' (गी. 3- 20) 'स्वकर्मणा तमभ्यर्च्य सिद्धिम् विन्दति मानवः' (गी. 18-46 ) इत्यादौ कर्मणैव मुक्तेरभिधानाच विद्याया मोक्षसाधनत्वमेव न संभवति । किं तर्ह्यर्थशून्या उपनिषदः ? कर्मकर्तुरात्मनः स्वरूपवर्णनपरास्ताः । सर्वं साधयितुं समर्थं पारलौकिकमात्मानं सम्यग्जानन् कर्म कुर्वाणो निरतिशयं फलमाप्नुयादित्येतदर्थं तासां प्रवृत्तेः । श्रूयते किल 'अपाम सोमममृता अभूम' ( तै. सं. 3-2-5 ) इति । 'कुर्वन्नेवेह कर्माणि जिजीविषेच्छतं समाः' (ईश. 2 ) इति च । 'वीरहा वा एष देवानां योऽग्निमुद्वासयते ' इति अग्नित्यागनिषेधश्रवणाच - इत्यादिना पुरुषार्थाधिकरणे ( ब्र. सू. 3-4-1) विस्तरेण पूर्वपक्षतया प्रतिपादितंतत्त्वमुक्ताकलापः 
104. 
234 
[ विद्याया: कर्माङ्गत्त्वनिरासः ] 
संस्कारः कर्मकर्तुर्न भवति विहितं मुक्तये ज्ञानमन्यत् 
नाप्येतत् कर्मणोऽङ्ग, न च सकृदसकृत्त्वाप्रयाणानुवृतम् । 
। 
कर्मभिरेव निरतिशयसुखावाप्तिर्भवतीतीमं जरन्मीमांसकपक्षं निराकरोति - संस्कार इत्यादि । अथवा एवं कर्मणो ज्ञानाङ्गत्वमुपवर्ण्य, ज्ञानस्यैव कर्माङ्गत्वमस्त्विति पूर्वमीमांसकपक्षं निराकरोति - संस्कार इत्यादि । मुक्तये = अपुनरावृत्तिरूपमुक्त्यर्थं उपनिषत्सु विहितम् अन्यत् = कर्माङ्गभूतात्मज्ञानविलक्षणं ज्ञानम्=आत्मस्वरूपज्ञानं कर्मकर्तुः = यज्ञादिकर्मानुष्ठातुः संस्कारः=संस्काररूपं न भवति। न भवतीत्यत्र हेतुत्रयं 'विहितम्' 'मुक्तये' 'अन्यत्' इति पदत्रयं वक्ति । विहितम् इत्यनेन, विधातुमनर्हस्य वाक्यार्थज्ञानस्य औपनिषदत्वनिरासः। वाक्यार्थज्ञानं हि प्रमाणतन्त्रम्, न पुरुषतन्त्रम् । अतो विधातुमनर्हम् । उपासनात्मकं तु ज्ञानविशेषरूपं विहितत्वात् साक्षान्मुक्तिफलकम्, कर्मकर्तुस्संस्काररूपं न भवितुमर्हति । मुक्तये इत्यनेन अन्यार्थं विहितस्य अन्यशेषत्वनिरासः । अन्यत् इत्यनेन, कर्मकर्तुः स्वरूपविषयकत्वव्यवच्छेदः । आत्मनः शरीरातिरिक्तत्वज्ञानमात्रेणैव कर्मानुष्ठानसंभवात्, तदतिरिक्तानामुपनिषत्प्रतिपाद्यानां विलक्षणानां गुणाष्टकादीनां उपदेशस्य वैयर्थ्यं दुष्परिहरं भवेत् । एतदभिप्रायेणैव खलु पूर्वकाण्डे आत्मविचारो न कृत इति रहस्यज्ञा वदन्तीति श्रीशङ्कराचार्यैरपि पूर्वोत्तरमीमांसैक्यवादी भगवानुपवर्ष: साक्षीक्रियते – 'भगवता उपवर्षेण प्रथमे तन्त्रे आत्मास्तित्वाभिधानप्रसक्तौ 'शारीरके वक्ष्यामः' इत्युद्धारः कृतः ' ( ब्र.सू. 3-3-53. शं.) इति वदद्भिः । अतः उपनिषत्प्रतिपाद्यमात्मस्वरूपज्ञानं न कर्मकर्तुः संस्काररूपं भवितुमर्हति ॥ 
- 
किञ्च उपनिषत्प्रतिपाद्यं ह्यात्मस्वरूपं जीवविलक्षणं जगदुपादानभूतं परमं तत्त्वम् ; न तु जीवस्व- रूपम् । न च संसारावस्थायां कलुषितं रूपमेव, नित्यस्वर्गरूपमुक्त्यवस्थायां विशुद्धं ब्रह्मेत्युच्यते । अनादिसर्वज्ञस्य निराकरणेनात्मनां सर्वेषां स्वरूपतस्समानत्वादिति वाच्यम्; 'निरवद्यं निरञ्जनम्' (श्वं.6-19) 'अपहतपाप्मा' (छां.8-7-1) 'असङ्गो ह्ययम् ' ( 6-3-15 ) ' वेदाहं समतीतानि वर्तमानानि चार्जुन । भविष्याणि च भूतानि मां तु वेद न कश्चन' (गी. 7-26) इत्यादिश्रुतिस्मृतिशतविरोधापत्तेः । ' वीरहा वा ' इत्यादिकं कर्मप्राशस्त्यपरतयाप्युपपद्येत । एवं 'कुर्वन्नेवेह' इत्यादिकमपि विद्याङ्गभूतकर्मपरतयाप्युपपद्येत । इदं सर्वं केवलार्थवादमात्रमिति चेत्; अहो ! स्वजनकजननदर्शनशपथकृन्मूर्खवदुपहास्यतामात्मनो न जानाति भवानित्याश्चर्यमेतत्? यं परमात्मतत्त्वं वाङ्गमनसागोचरम् स्मरन्तोऽपि महात्मनो मूका भवन्ति, उन्मत्ता इव भवन्ति, मूर्छिता इव भवन्ति, तादृशमत्याश्चर्यरूपं परमात्मतत्त्वमेतावल्लघु मन्यमानेन साकं विवदितुं साधवस्सर्वथा जुगुप्सेरन्नित्यास्तामयं विचारोऽत्रैव । अनादिसर्वज्ञनिराकरणमनन्तरसरे विमृशामः ॥ 
ननु ! मास्तु नाम कर्मकर्तुस्संस्काररूपता ज्ञानस्य । कर्मण एव तद्ज्ञानमङ्गं भवतु । ज्ञानाङ्गकात् कर्मण एव परमपुरुषार्थावाप्तिर्भवतु । याज्ञवल्क्यमहर्षेः शिष्योजनकः कर्मणैव सिद्धिं प्राप्त इति हि प्रसिद्धम् - 'कर्मणैव हि संसिद्धिमास्थिता जनकादयः' (गी. 3-20) 'इयाज सोऽपि बहून् यज्ञान् .... तर्तु मृत्युमविद्यया । ' (वि.पु. 6- 6 - 12 ) इत्यादौ । अतः ज्ञानमेव कर्मणोऽङ्गमित्यत्र 'अन्यत्' इत्यनेन सूचितं वैलक्षण्यमाह – नापीत्यादि । 
D 
235 
अङ्गं तस्याऽऽसनाद्यं प्रणिधिसमुचित्तौ देशकालप्रभेदौ 
इत्याद्यं साङ्गयोगप्रकरणविततं सूत्रभाष्यादिषूक्तम् ॥ ३४ ॥ 
जीवसरः 
एतत्=उपनिषत्प्रतिपाद्यं निरतिशयपुरुषार्थरूपपरमात्मज्ञानम्कर्मणः अङ्गम् नापिभवितुमर्हति । स्वयं हि परम- पुरुषार्थभूतं तादृशं ज्ञानम्; यच्च ज्ञानं जातं चेत्, शरीरविस्मृतिमेव दद्यात् जडभरतादेरिव, तत् अन्यस्याङ्गम् विशेषतः कर्मणोऽङ्गं कथं भवेत् ? अन्यदपि कर्मवैलक्षण्यमाह - न च सकृदिति । कर्माङ्गत्वे हि प्रोक्षणादिवत् सकृत्कृतः शास्त्रार्थः स्यात् । न च ज्ञानं तथा । तु= किन्तु असकृत्। ‘आवृत्तिरसकृदुपदेशात्' (ब्र.सू.4-1-1) इति हि निर्णीतम् । अतः ज्ञानं कर्माङ्गं न भवितुमर्हति । ननु अवघातादिवत् स्यात्, 'व्रीहीन वहन्ति' इति विहितः अवघातः न हि सकृत् क्रियते । अतः असकृदावृत्तिरपि दृश्यते कर्मस्विति चेत्, तत्राह – आप्रयाणानुवृतम्। प्रयाणम्=शरीराज्जीवस्य उत्क्रमणम् । तावत्पर्यन्तं हि औपनिषदमात्मज्ञानमावर्तनीयमुक्तम्'प्रायणान्तमोङ्कार- मभिध्यायीत’ (प्र.5-1), ‘आप्रयाणात्' (ब्र.सू.4-1-12), इति श्रुतिसूत्रादिषु यावज्जीवमावर्तनीयमभिहित- मुपासनात्मकं ज्ञानं कथं कर्माङ्गं स्यात् । अवघातादेस्तु पुरोडाशार्थतण्डुलार्थतुषविमोचनरूपदृष्टफलार्थत्वेन याव- तुषमोचनं लोकतः प्राप्ताऽऽवृत्तिः । एवमुत्तरकर्मोपयागित्वं च । न चैवं प्रकृते, शरीरपातावधिकर्तव्यत्वात्॥ 
नैतावन्मात्रम् । तस्यैतस्योपासनस्य विहितानि यमनियमासनादीन्यङ्गान्यपि कर्माननुगुणानि ज्ञानस्य स्वतन्त्रतामावेदयन्तीत्याह – अङ्गमित्यादिना । तस्य = ध्यानोपासनादिवाच्यज्ञानस्य आसनाद्यम् अङ्गम्= आसनप्रभृत्यङ्गम्; ‘आसीनस्संभवात्' (ब्र.सू. 4-1-7) इत्यादिनाभिहितम् । यद्यपि 'यमनियमासन' (यो.सू.2- 29) इत्यादिसूत्रानुसारात् 'यमाद्यम्' इति कथनमुचितम् ; अथापि उक्तब्रह्मसूत्रानुसारात्, अस्य कर्मविरोधित्व- सूचनार्थञ्च ‘आसनाद्यम्' इत्युक्तम् । न ह्यासीनेन कर्मानुष्ठानं शक्यम् । ध्यानं तु आसीनेनैव कर्तव्यम् । एवं सति उपासनं कर्माङ्गं कथं स्यात् ? न चैतादृशस्योपासनस्य कर्म वा कथमङ्गं स्यादिति शङ्खयम्; उपासनाव्यतिरिक्तकाल एव यावच्छक्ति कर्मानुष्ठानसंभवात् । न ह्युपासनं अहर्निशमनुष्ठातुं शक्यम्, प्रकृतेः स्वतः बाह्यप्रवणत्वात् । गुरूपदिष्टमार्गेण सायं प्रातरिति अभ्याससाध्यमुपासनमादौ । अवशिष्टकाले विहितकर्मणामनुष्ठानमपि शक्यम् । क्रमशः चित्तस्य अन्तर्मुखतायां जातायां जडभरतादिवत् शरीरविस्मरणे मूर्छाद्यवस्थायामिव, कर्मणामननुष्ठानेऽपि न पातकं किञ्चित् । अतः कर्माण्येव ज्ञानाङ्गानि, न तु ज्ञानं कर्माङ्गम् । ‘आरुरुक्षोर्मुनेर्योगं कर्म कारणमुच्यते । योगारूढस्य तस्यैव शमः कारणमुच्यते ।। ' ( गी. 6-3) ' यदा हि नेन्द्रियार्थेषु न कर्मस्वनुषज्यते । सर्वसङ्कल्पसंन्यासी योगारूढस्तदोच्यते ।।' ( 6-4 ) इत्याद्यत्र स्मर्तव्यम् । अधिकं 36श्लोके भविष्यति । एवं - प्रणिधिसमुचितौ = ध्यानयोग्यै देशकालौ च = देशविशेष: कालविशेषश्च इत्याद्यं साङ्गयोगप्रकरणविततम् = अष्टाङ्गयोगप्रतिपादनप्रकरणेषु विस्तृतं यत्, तत् सूत्रभाष्यादिषु = ' आसीनस्संभवात्' इत्यादिसूत्रेषु तद्भाष्येषु च उक्तम् ॥ 
'समे शुचौ शर्करावह्निवालुकाविवर्जिते' (श्वे. 2-10) इत्यादौ देशविशेषादिकमुपदिष्टम् । योगशास्त्रं वेदाङ्गभूतमिति सूचनाय 'प्रकरणम्' इत्युक्तम् । एतेन योगः प्रत्युक्तः ' ( ब्र. सू. 2 - 1 - 3 ) इत्यपि न 
तत्त्वमुक्ताकलापः 
236 
[वर्णाश्रमधर्माणामत्याज्यत्वम् ] 
105. ब्रह्मण्यैकान्त्यभाजां मुहुरनुकथितो मोक्षधर्मेऽपवर्गः 
तस्मान्नानामरेज्या न भवति परभक्त्यङ्गमित्यप्ययुक्तम् । 
योगप्रक्रियानिराकरणपरम्, किन्तु जगदुपादानत्वविषयकम्, न वा ध्याननिरासकम्, ‘तां योगमिति मन्यन्ते स्थिरामिन्द्रियधारणाम्' (कठ. 2-6-11 ) ' योगविधिं च कृत्स्नम्' (कठ. 2-6-18) इति योगस्योपनिषत्स्वेव प्रतिपादनात् । 'आसीनस्संभवात् ' ( ब्र.सू. 4-1-7) इत्यादौ ध्यानयोगस्य प्रतिपादनाच्च । 'कर्मणैव हि संसिद्धिम्' इत्यादिकमपि न ज्ञाननिन्दापरम्, किन्तु आत्मावलोकनहेतुभूतयोः ज्ञानयोगकर्मयोगयोः कर्मयोगस्य सुकरत्वात् तस्य श्रेष्ठ्यविषयकम्, न तु मुक्तिसाधनविषयकमिति भाष्ये व्यक्तम् ॥ ३४ ॥ 
| 
| 
आस्तिकेष्वेव निरुपपदधर्मपदवाच्यानां वर्णाश्रमधर्माणां मोक्षविरोधित्वं मन्यमानौ द्वौ स्तः- ब्रह्मविवर्तवादी, वीरवैष्णवश्च । तयोः ब्रह्मविवर्तवादिमतं तत्सिद्धान्तनिरसनादेव निरस्तप्रायम् । अवशिष्टमपि निरस्यतेऽनुपदम् । मध्ये केवलपाञ्चरात्रिकाः केचनात्मानं विष्ण्वैकान्तिनं मन्यमानाः वर्णाश्रमधर्माणां नानादेवता- राधनगर्भत्वात् विष्ण्वैकान्तभक्तस्य स्वरूपविरोधित्वं मन्यन्ते । ‘सर्वधर्मान् परित्यज्य' (गी.18-66) इत्यत्र च भाष्यानुक्तोऽपि वर्णाश्रमधर्माणां स्वरूपत एवं त्यागो विवक्षितः, सङ्कोचे मानाभावादिति वदन्ति । तदेतन्निराकरोति- ब्रह्मणीत्यादिना । मोक्षधर्मे = श्रीमतो महाभारतस्य शान्तिपर्वान्तर्गते मोक्षधर्मप्रकरणे पाञ्चरात्रसंमतवैष्णवधर्म- निरूपणप्रसङ्गे, ब्रह्मणि= ब्रह्मपदवाच्ये श्रीविष्णौ ऐकान्त्यभाजाम् = एकनिष्ठावताम् अपवर्गः: = मोक्षः मुहुः = पुनः पुनः अनुकथितः =विस्तरेणाभिहितः । तस्मात् नानामरेज्या= विष्णुव्यतिरिक्ताग्नीन्द्रादिनानादेवतापूजनम् परभक्त्यङ्गम्=मोक्षसाधनभूतायाः परभक्तेरङ्गम् न भवति = न भवितुमर्हति । अतश्च 'कर्माङ्गकात् ज्ञानान्मोक्षः’ इत्यत्र कर्मणि न वर्णाश्रमधर्मा विवक्षिताः, किन्तु पाञ्चरात्रादिवैष्णवशास्त्रोक्ता एव धर्मा विवक्षिताः ॥ 
अयमाशय: - भारतीयानां परमं प्रमाणं वेदाः । वेदास्सर्वेऽपि विष्णुपारम्यपराः । 'वैदैश्च सर्वैरहमेव वेद्य : ' ( गी. 15-15 ) इति स्वयमेवाह भगवान् । अयमर्थस्समनन्तरसरे विस्तरेण विचार्यते । वेदादनन्तरं अवतीर्णा : इतिहासपुराणानि आगमाश्च । इतिहासौ तु सर्वप्रसिद्धौ श्रीमद्रामायणम्, श्रीमन्महाभारतं च । द्वयमपि विष्णुपारम्यपरमेव । पाञ्चरात्रं तु वैष्णवानां परमं प्रमाणम् । आगमेषु च ' ब्रह्माणं शितिकण्ठं च याश्चान्या देवताः स्मृताः । प्रतिबुद्धा न सेवन्ते यस्मात्परिमितं फलम् ॥' ( म.भा.मो. 350-36) इति विष्णुभक्तानां प्रतिबुद्धत्वम्, अत एवेतरदेवताभक्तानामप्रतिबुद्धत्वं च प्रतिपादितम् । अत एव ' श्वपचोऽपि महीपाल विष्णुभक्तो द्विजाधिकः । विष्णुभक्तिविहीनस्तु विप्रोऽपि श्वपचाधमः ॥' (पाञ्चरात्र) इत्यादिभिः बहुभिः प्रमाणैः वैष्णवत्वस्य ब्राह्मण्यापेक्षयाप्युत्कृष्टत्वं प्रतिपादितम् । अत एव वैदिकेभ्यः वर्णाश्रमधर्मेभ्यः, आगमप्रोक्ता वैष्णवधर्मा एव श्रेष्ठाः ॥ 
ते च भक्ताः चतुर्विधाः आर्तः, अर्थार्थी, जिज्ञासुः, ज्ञानी चेति । आर्तः = दुःखपीडितः, तत्परिहारापेक्षी । अर्थार्थी = नूतनफलापेक्षी । जिज्ञासुः = आत्मस्वरूपावाप्तीच्छः । ज्ञानी = परमात्मनि निरतिशय- 
B. 
237 
ऐन्द्रीप्रातर्दनादिप्रथितनयविदामन्तरात्मैकलक्ष्ये- 
ष्वग्रीन्द्रादिप्रयोगेष्वखिलमपि विभुः कर्म भुङ्गे स एकः ॥ ३५ ॥ 
जीवसर: 
प्रेमवान् । आद्यास्त्रयः एकान्तिनः, चतुर्थस्तु परमैकान्ती । एकान्ती=एकदेवतानिष्ठः, अथापि तदैव न मुमुक्षुः । यथा बालाः स्वाभिमतं फलं स्वपितुः सकाशात् प्राप्नुवन्ति ; यथा वा सती स्वाभिमतं वस्त्राभरणादिकं स्वपत्युस्सकाशादेव प्राप्नोति, न त्वन्यपुरुषात्, तथा वर्तमानाः एकान्तिनः । परमैकान्तिनस्तु प्रौढाः परमात्मप्राप्तिमात्रेच्छवः । 'ज्ञानी तु परमैकान्ती तदायत्तात्मजीवनः । तत्संश्लेषवियोगैकसुखदुःख- स्तदेकधीः' (गी.सं.29) इत्यादिकं भगवद्यामुनाचार्यैरभिहितमत्रानुसंधेयम् । एवञ्चैते विष्णुभक्ताः सतीन्याय- निष्ठाः नारायणादन्यं देवं मनसापि यतो न स्मरन्ति, अत एव वैदिककर्माणि अग्निीन्द्रादिदेवतापूजारूपाणि त्याज्यानि, पाञ्चरात्रोक्तवैष्णवधर्मेष्वेवादरः । तदेतत्संग्रहेणोक्तं ब्रह्मणीत्यादिना । परभक्तिः=मोक्षसाधनभक्तिः 'समस्सर्वेषु भूतेषु मद्भक्तिं लभते पराम्' ( गी. 18-54) इत्यादावुक्ता । एकान्तिनस्तु भक्ताः, 'चतुर्विधा भजन्ते मां जनाः' (गी. 7-16) इत्यत्रोक्ताः आद्यास्त्रयः । परमैकान्तिनस्तु परभक्तिनिष्ठाः तत्रैवोक्ताः चतुर्थाः 'ज्ञानी' पदवाच्याः । इयं परभक्तिः अभिवृद्धा परज्ञानावस्थाम्, परमभक्त्यवस्थां च प्राप्नोति । भक्तेः परा काष्ठा गद्यग्रन्थे भगवद्रामानुजैः प्रोक्ता । एतादृशानां परभक्तिनिष्ठानां वर्णाश्रमधर्माः स्वरूपविरुद्धत्वात् त्याज्या इति भावः ॥ 
- 
एतन्निराकरोति - इत्यप्ययुक्तमिति । एतादृशवादः श्रुतिविरुद्धत्वादयुक्तः । कुत इत्यत्र - ऐन्द्री - त्यादि । ऐन्द्रीप्रातर्दनादिरूपाः प्रथिताः प्रसिद्धाः नया: = न्यायाः तद्विदाम् ये अग्नीन्द्रादिप्रयोगाः, तेषु अन्तरात्मैकलक्ष्येषु = तत्तदन्तरात्मभूतपरमात्मैकबोधनपरेषु सत्सु अखिलमपि कर्म विभुः = सर्वान्तरात्मा स एक एव भुङ्क्ते । अतः ब्रह्मविदामाशयापरिज्ञानात् भ्रान्तानां तादृशाः वादाः मुमुक्षुभिः नादरणीयाः ॥ 
'आकाशात्पतितं तोयं यथा गच्छति सागरम् । सर्वदेवनमस्कारः केशवं प्रति गच्छति ॥' 'अहं हि सर्वयज्ञानां भोक्ता च प्रभुरेव च । न तु मामभिजानन्ति तत्त्वेनात यवन्ति ते ॥ ' ( गी. 9-24 ) इत्यादिना सर्वकर्मसमाराध्यः स एक एव भगवानिति स्पष्टं प्रतिपादितम् । अत एव अग्नीन्द्रादिशब्दा अपि परमात्मवाचकास्समर्थिताः । तेषां परमात्मपरत्वं च प्रकारद्वयेन निरूपितम् । एकः प्रकारः 'साक्षादप्यविरोधं जैमिनि:' ( ब्र. सू. 1-2-7 ) इत्युक्तः । अन्यस्तु 'शास्त्रदृष्ट्या तूपदेशः ' ( ब्र.सू. 1-1-31 ) इत्युक्तः । आद्यो यथा - ' कदाचन स्तरीरसि नेन्द्र सच्चसि दाशुषे' (यजु. 1-4-23 ) इति मन्त्रः पठ्यते । हे इन्द्र ! त्वं कदाचन = कदाचिदपि स्तरी : - हिंसकः न असि । प्रत्युत दाशुषे = दानशीलाय यजमानाय सच्चसि = प्रीतिमानसि इति तस्यार्थः । अत्र 'इन्द्र' इति संबोधनादयं मन्त्रः यथाश्रुतरीत्या इन्द्रोपस्थाने विनियोज्यः । परन्तु 'कदाचन स्तरीरसीत्यैन्द्रया गार्हपत्यमुपतिष्ठते' इति गार्हपत्याग्नेरुपस्थाने विनियुक्तः । अतः 'इदि परमैश्वर्ये ' इति धातोर्निष्पन्नस्येन्द्रपदस्य योगव्युत्पत्या परमैश्वर्य संपन्नवाचित्वात् गार्हपत्याग्निरेव प्रशंसार्थम् 
तत्त्वमुक्ताकलापः 
238 
1 
'इन्द्र' इति संबोध्यत इति निर्णीतं पूर्वमीमासायाम् । अयमेव ऐन्द्रीन्यायः । द्वितीयस्तु प्रतर्दनो नाम इन्द्रस्य दासः । तत्सेवया प्रसन्नः इन्द्रः 'वरं वृणीष्व किञ्चित्' इत्यवदत् । प्रतर्दनस्तु 'मह्यं यत् हिततमं भवेत्, तत् त्वमेव देहि' इत्यवदत् । तेन पुनः प्रसन्नः इन्द्रः ' तर्हि मामेव ‘अमृतम्' इत्युपास्स्व' इत्यब्रवीत् (कौ. 3-1) । इन्द्रः आत्मानममृतं कथं वदेत् । परमात्मा एक एव किलामृतः, ‘अन्तर्याम्यमृतः” इति श्रवणात् इति संशयः । परमात्मनः सर्वशरीरित्वात्, 'अहम्' इति प्रत्यवमर्शनस्य परमात्मनि पर्यवसानात्, ‘माम्' इति स्वान्तर्यामिणं परमात्मानमेव निर्दिश्य तथावददिन्द्रः । एतादृशदर्शस्य ' शास्त्रदृष्टिः' इति व्यपदेशः । पामराणाम् अहम् इत्यनुभवः शरीरविषयकः । शरीरातिरिक्तात्मज्ञानिनां तु 'अहम्' इति निर्देशः शरीरान्तर्वर्त्तिजीवविषयकः । जीवान्तर्यामिपरमात्मज्ञानवतां तु 'अहम्' इति निर्देशः स्वात्मनोऽपि परमात्मशरीरत्वेन स्वान्तर्वर्तिपरमात्मविषयक इत्यर्थः । प्रत्यक्त्वानुभवस्य परमात्मैव पर्यवसानभूमिरिति भूमाधिकरणे (श्री. भा. 1-3-8) प्रतिपादितम् । अतः चिदचिद्वाचिनः सर्वेऽपि शब्दाः ज्ञानिनां दृष्ट्या परमात्मवाचका इत्ययमेव प्रातर्दनन्यायः । स च उत्तरमीमांसायां (ब्र.सू. 1-1-31 ) प्रतिपादितः । अतश्चेन्द्रः 'मामुपास्व' इति स्वशरीरकपरमात्मोपासनमेवोपादिशदित्यर्थः ॥ 
एवञ्च यत्र योगव्युत्पत्या परमात्मप्रतिपादने विरुद्धं लिङ्गं न दृश्यते, तत्र ऐन्द्रीन्यायः । तत्र प्रतीयमानं अहिंसकत्वादि इन्द्रे, गार्हपत्ये च समानम् । अतः इन्द्रः तत्र गार्हपत्याग्निः । यत्र तु परमात्मपरत्वे विरुद्धं लिङ्गमुपलभ्यते, तत्र तत्तच्छरीरकपरमात्माभिधानं तैस्तैश्शब्दैरिति प्रातर्दनन्यायः । कौषितकीब्राह्मणगतायां प्रतर्दनविद्यायां त्वाष्ट्रहननादीनाम् इन्द्रः साधारणलिङ्गानां दर्शनेन, इन्द्रपदं न साक्षात्परमात्मवाचकम् किन्तु इन्द्रशरीरकपरमात्मवाचकम् । 'प्रातर्दनादि' इत्यादिपदेन विभवावतारा ग्राह्याः । वसुदेवसूनुस्सन् श्रीकृष्णः 'इमं विवस्वते योगं प्रोक्तवानहम्' ( गी. 4 - 1 ) इति खलु वदति । अत एव किलार्जुनः पृच्छति - 'अवरं भवतो जन्म परं जन्म विवस्वतः । कथमेतद्विजानीयां त्वमादौ प्रोक्तवानिति' ।। इति । अत्र पूर्वश्लोके 'अहम्' इति निर्देशः दृश्यमानशरीरविशिष्टपरः । अत एतादृशापरिपकबुद्धिमूलकशङ्काभिः शास्त्रोल्लङ्घनं प्रत्यवायावहमेव भवेत् । किं बहुना ! परमैकान्तिनामा- दर्शमूलपुरुषः प्रपन्नजनकूटस्थः श्रीशठकोपसूरिः 'मुनिये ! नान्मुगने ! मुक्कण्णप्प !' इति पदैः परमात्मान- माह्वयति किल! मुनिः = नारायणः, नान्मुगः = चतुर्मुखः, मुक्कण्णप्पः = त्रिनेत्रः । यद्यपि तानि पदानि उक्तन्यायेन तत्तदन्तर्यामिपराणि व्याख्यातानि तथापि किमर्थमयं क्लेशः । तानि पदानि वर्जितुं शक्यानि किल। अथापि कुतः प्रोक्तानि? ते तु महाज्ञानिनः एतानि पदानि परमात्मपर्यवसितानीति स्पष्टं जानन्ति । वयं किलाज्ञतमाः कथं देवतान्तरवाचीनि पदान्युच्चारयेम ? इति चेत्, सत्यम्; अज्ञतमत्वादेवात्यन्तजागरूकै- भवितव्यम्, न स्वैरैरिति असकृद्वक्तव्यम् । 'तस्माच्छास्त्रं प्रमाणं ते कार्याकार्यव्यवस्थितौ ' ( गी. 17-24) इति खल्वाह भगवान् । शास्त्रं खलु परमं चक्षुर्विवेकिनाम् । तस्मादाज्ञानोदयं शास्त्रमनुवर्तितव्यमेव ॥ 
यत्क्तं ब्राह्मण्यापेक्षया वैष्णवत्वं श्रेष्ठमित्यादि; तत्तु तथैव । परन्तु ब्राह्मण्यं हि द्विविधम् - मुख्यम्, गौणञ्च । मुख्यं तु जन्मकृतम्, गौणं तु गुणकृतम् । अनयोर्मध्ये गौणं ब्राह्मण्यमेव मुख्यापेक्षया = 
1 
239 
जीवसर: 
केवलजन्मकृतब्रह्मण्यापेक्षया श्रेष्ठम् । मुख्यं ब्राह्मण्यमपि गौणब्राह्मण्यप्राप्त्यर्थमेव । वैष्णवत्वं तु केवलं गौणमेव, न तु जन्मसिद्धं मुख्यं वैष्णवत्वमस्ति । वैष्णवदीक्षाविहीनस्य वैष्णवत्वं तु नास्त्येव । ब्राह्मणस्य पुत्रः ब्राह्मण इत्येव शास्त्रम् । उपनयनसंस्कारेण गौणब्राह्मण्यप्राप्त्यर्थसाधनानुष्ठानार्हता तस्य भवति । अतस्तस्य द्वितीयजन्मत्वेन, द्विजपदेन च व्यवहारः । अतो द्विजत्वं स्वतपसैव लभ्यम् । न तु दीक्षादि- कर्मलभ्यम् । उपनयनसंस्कारः न वैष्णवदीक्षातुल्यः । अब्राह्मणानामपि हि वैष्णवदीक्षायामस्त्यधिकारः । उपनयनसंस्कारस्तु नास्त्यब्राह्मणानाम् ॥ 
ननु ! छान्दोग्योपनिषदि सत्यकाम जाबालोपाख्याने अब्राह्मणस्यापि जाबालस्य गौतमेनोपनयनसंस्कारः कृत इति श्रूयते । अतोऽब्राह्मणानामप्यासीदुपनयनसंस्कार इति वैष्णवदीक्षातुल्यमेवोपनयनमपीति चेत्, नैवम्– जाबालस्य ब्राह्मणजन्यत्वरूपं मुख्यं ब्राह्मण्यमासीदिति ज्ञात्वैव गौतमेन स उपनीत इत्येव तत्र श्रूयते 'नैतदब्राह्मणो वक्तुमर्हति' (छां. 4-4-5) इति । मात्रा जाबाल्या पूर्वं तथा नोक्तं किलेति चेत् ; सत्यम् । सा तु न ज्ञातवती । गुरुस्तु ज्ञातुं शक्तोऽभूत् । तदानीन्तनसमाजपद्धत्यादिविषये गुरूणां दिव्याध्यात्मशक्तिविषये च बहु वक्तव्यम् । परन्त्वप्रकृतमत्र । अब्राह्मण उपनीत इति तु सत्यदूरम् ॥ 
नन्वथापि महाभारते प्रसिद्धे यक्षप्रश्ने 'जन्मना जायते शूद्रः कर्मणा जायते द्विजः । ' ( वन. ) इति स्पष्टं शूद्राणामपि कर्मणा द्विजत्वमुच्यते किलेति चेत्; तत्र प्रश्नस्य गौणब्राह्मण्यविषयकत्वेन, उत्तरस्यापि तद्विषयकत्वेन विरोधाभावात् । न च ' चातुर्वर्ण्य मया सृष्टं गुणकर्मविभागशः ' ( गी. 4-13) इति गुणकर्मानुरोधेनैव चातुर्वर्ण्याभिधानात्, जन्मना ब्राह्मण्यं कथं भवेदिति वाच्यम्, तत्र गुणपदस्य सत्त्वादिगुण- परत्वेन तेषामतीन्द्रियत्वेन सर्वज्ञपरमात्मन एव तद्ज्ञानसंभवात् । सत्त्वगुणप्रधानो ब्राह्मणः, सत्त्वमिश्ररजो- गुणप्रधानो क्षत्रियः, तमोमिश्ररजोगुणप्रधानः वैश्यः, तमोगुणप्रधानो शूद्रः इति व्यवस्था च वर्णिता । अन्यथा जातिसाङ्कर्यं वर्णयितुं कथं शक्यम् ? न च वर्णसाङ्कर्यमेव विवक्षितम्, न तु जातिसाङ्कर्यमिति शङ्कयम्; 'उत्साद्यन्ते जातिधर्माः' (गी. 1-43 ) इति जातिधर्मस्यैव तत्राभिधानात् । न च ' वर्णाश्रमाः' इत्येवाभिधानात् ब्राह्मण्यादिकं वर्ण एव, न तु जातिरिति वाच्यम्; ब्राह्मण्यस्य सृष्टेः परमविकासरूपत्वेन जातिरूपब्राह्मण्यस्यापि सृष्टिविज्ञानाधीनत्वेन निरसितुमशक्यत्वात् । अतः वर्णरूपं जातिरूपं चेति द्विविधं ब्राह्मण्यम् । तत्र जातिरूपब्राह्मण्यपेक्षया वर्णरूपं ब्राह्मण्यमेव श्रेष्ठम् ॥ 
एवं जातिरूपब्राह्मण्यापेक्षया वैष्णवत्वं श्रेष्ठम्, यतः वैष्णवत्वं गुणकृतमेकविधमेव न तु जन्मकृतं वैष्णवत्वं किञ्चिदस्ति । कुत इति चेत्, वैष्णवत्वं हि मतप्रयुक्तम् । मतिविषयो हि 'मतम्' इत्युच्यते । यः विष्णुमेव सर्वोत्तमं मन्यते स हि वैष्णवः वैष्णवदीक्षार्हः । नैवं ब्राह्मण्यं स्वेच्छया येन केनापि संपादयितुं शक्यम् । यतः ब्राह्मण्यं प्रकृतेर्विकासस्य फलम् ; ब्रह्मदर्शनप्रयोज्यम् । वैष्णवत्वं तु बुद्धेर्विकासस्य फलम् । अतः वैष्णवत्वस्य स्थानं बुद्धिः, ब्राह्मण्यस्य स्थानं तु प्रकृतिः, प्रकृतिसंसृष्टश्चेतनो वा । बुद्धेः परिवर्तनं शक्यम्, न तु प्रकृतेः, तस्याव्यक्तत्वात् । अधिकं त्वद्रव्यसरे (श्ले.. 118) भविष्यति ॥ 
लिख 
तत्त्वमुक्ताकलाप 
240 
| 
सारतस्तु–वैष्णवत्वमाधिदैविकक्षेत्रसंबन्धि । ब्राह्मण्यं तु आध्यात्मिकक्षेत्रसंबन्धि । आधिभौतिकम्, आधिदैविकम्, आध्यात्मिकमिति क्षेत्रं त्रेधा विभक्तम्, उत्तरोत्तरविकासरूपञ्च । सर्वस्यापि पर्यवसानमाध्यात्मिक एव । अत एव शुद्धं वैष्णवत्वमपि आध्यात्मिकविकासस्य पूर्वावस्थारूपम् । सर्वमिदं केवलसांकेतिकं यदा जातम्, अत एवेतोऽप्यधिकं दुर्ज्ञेयमेव मानवानामद्य || 
समीकरोतु सकलं धर्मदेवो जगद्गुरुः । सर्वलोकहितायाद्य सर्वभूतसुखाय च ॥ 
ननु वैखानसानां वैष्णवत्वमपि जन्मकृतमुच्यते; तत्कथमिति चेत्; अत्रेदमवधेयम् - ‘यद्यस्मा- दुद्भवति, तत् तत्रैव तिष्ठेत, अन्ते तत्रैव लीयेत' इति सृष्टेर्नियमः । यथा - मृद उत्पन्नो घटः मृद्येव तिष्ठति, अन्ते मृद्येव लीयते । अतः मृदेव घटस्योपादानमुच्यते । एवम् ' यतो वा इमानि भूतानि जायन्ते । येन जातानि जीवन्ति । यत्प्रयन्त्यभिसंविशन्ति । तद्विजिज्ञासस्व । तद्ब्रह्मेति' (तै.भृ.1) इति जगत्सर्वं ब्रह्मणः सकाशादुत्पन्नम्, तत्रैव स्थितम्, अन्ते तत्रैव लीनं च भवति । एवं जन्मस्थिति- लयाधारत्वमेवोपादानत्वमुच्यते । एतादृशं जगदुपादानभूतं वस्त्वेव ब्रह्मेत्युच्यते । एवं तत्तत्कार्योप- योगिसंकल्पाश्रयः निमित्तकारणमुच्यते । यथा मृदः घटरूपेण परिणामोपयोगिसंकल्पवान् कुलालः घटस्य निमित्तकारणमुच्यते । एतादृशजगन्निमित्तोपादानभूताद्ब्रह्मणस्सकाशादेव बीजाद्वृक्ष इवेदं जगदाविर्भवति । बीजात् अंकुरादिक्रमेण विकासस्यावधिः पुनर्वृक्षे फले बीजमेव । एवं 'बीजाद्वीजम्' एकं चक्रं परिवर्तितं भवति । ब्रह्मणस्सकाशादाविर्भूता जीवा अपि एवं 'प्रजायन्ते तत्र चैवापियन्ति' (मु.2-1-1) इत्युक्तपूर्णलयस्याव्यवहितपूर्वावस्था जीवस्य 'ब्राह्मण्यम्' उच्यते । अत एव 'ब्रह्म ब्राह्मण आत्मना ' (तै. ब्रा.) इति ब्रह्मब्राह्मणयोः ऐक्यमुच्यते । नात्र स्वरूपैक्यं भवितुर्महति, उभयोः प्रत्येकं निर्देशात्; किन्तु साधर्म्यप्रयुक्तमैक्यम् । ब्राह्मण: ब्रह्मण: प्रतिनिधिरित्यर्थः । इयमेवावस्था ब्रह्मर्षित्वावस्था, सृष्टेर्विकासेऽ- न्तिमावस्था । तत्राप्यवान्तरविकासास्सन्त्येव । ब्राह्मणब्राह्मण:, ब्राह्मणक्षत्रिय इत्यादिरूपेण । एतादृश- ब्राह्मण्यप्राप्तिरेव मानवजन्मनः परममुद्देश्यम् ॥ 
DE 
'उद्धरेदात्मनात्मानम्' (गी. 6 - 5 ) इत्युक्तरीत्या साधनीयं ब्राह्मण्यं तपसा प्राप्तुं यदा स्वयं न शक्नोति जीवः, तदा आत्मनः कक्ष्यातोऽवरुह्य देवतानुग्रहेण तत्स्थानं प्राप्तव्यं भवति । देवतासु श्रीविष्णुरेवैतेषामनुग्राहकः । अत एव श्रीविष्णोरवतारं श्रीकृष्णम् 'ब्रह्मण्यदेवः' इति महाभारतं श्रीभागवतं च बहुधा वर्णयति । 'ब्रह्मण्यो देवकीपुत्र:' (नारा. अ. 4 ) इति श्रुतिरपि । ननु तर्हि परमेश्वरपुत्रस्य 'सुब्रह्मण्यः ' इति निर्देशात् स एव श्रीकृष्णादपि श्रेष्ठः स्यादिति चेत्, 'सुब्रह्मण्याह्वानम्' इति श्रौतप्रक्रिया स्मर्यताम् । विचारयाम इदं सर्वं समयान्तरे । किं बहुना ! श्रीशङ्कराचार्या अपि 'योगिनामपि सर्वेषाम् ' ( गी. 6-47 ) इत्यत्र, ‘रुद्राद्युपासकापेक्षया श्रीविष्णूपासक एव श्रेष्ठः' इति भाषन्ते स्म । गीतायां ईश्वरपदम् 'ईशनशीलो नारायणाख्यः' इत्येव व्याचख्युः । अत एव मोक्षाश्रमिभिस्सर्वैरपि नारायणस्मरणमेव कर्तव्यमभिधीयते । अतः आधिदैविककक्ष्यायां वैष्णवत्वमेव पराकाष्ठा । अतश्चाधिदैविकमार्गस्यादिमो मार्गो वैखानसमार्गः । 
241 
[सात्त्विकत्यागस्वरूपम् ] 
106. 
त्यागत्रैविध्यमुक्त्वा स्वमतमिह जगौ सात्त्विकं त्यागमीशः 
जीवसरः 
तस्मात् वर्णाश्रमादित्यजनमपदृशां तामसं मोहमूलम् । 
तस्य श्रौतत्वादितरैस्तदाश्रयणमशक्यमिति दृष्ट्यैवानन्तरं पाञ्चरात्रतन्त्रमवतीर्णम् । आध्यात्मिककक्ष्यायां तु ब्राह्मण्यमेव पराकाष्ठा । विस्तरस्तु ईश्वरसरे ।। 
1 
अतः गुणकृतब्राह्मण्यस्य सृष्टेर्विकासरूपत्वात् जन्मसिद्धमपि ब्राह्मण्यं भवितुमर्हति । वैष्णवत्वं तु मतिकृतमिति, तत्रैव समाप्त्या, सृष्टौ तस्यान्वयो न भवेत् । एवं च तादृशं वैष्णवत्वं जीवगतमेव भवेत्, न त्वात्मगतम्, आत्मनः बुद्ध्यतीतत्वात् । यद्यपि ब्राह्मण्यमपि तादृशमेव जन्मकृतम् । आत्मनि जाते- रभावात् । अथापि वर्णरूपं ब्राह्मण्यं त्वात्मन एव, तस्य विकासरूपत्वात् । धर्मतो वा स्वरूपतो वात्मनो विकासात् । अत एव 'ब्रह्म ब्राह्मण आत्मना' इत्युक्तिः । अतः ब्राह्मण्यवैष्णवत्वयोः स्वरूपं यथावदव- गन्तव्यम् । एतेनैव शैवैकदेशिनः केऽपि पाशुपतागमप्रामाण्यवादिनोऽपि दत्तोत्तराः । तत्त्वभूमौ विष्णु पदस्थाने 'शिव' पदयोजनमेवैषां विशेषः । अधिकं प्रकरणान्तरे द्रष्टव्यम् ॥ ३५ ॥ 
कर्मत्यागविषये शिक्षणीयं परमं तत्त्वं विशदयति - त्यागत्रैविध्यमित्यादिना । ईशः = भगवान् धर्मसंस्थापनायावतीर्णः त्यागत्रैविध्यम् = त्यागेषु सात्त्विकराजसतामसभेदेन त्रिविधताम् उक्त्वा इह = तेषु त्रिषु सात्त्विकं त्यागम् स्वमतम् = स्वसंमतम् जगौ = गीतवान् । 'भगवद्गीता' इति खलु ग्रन्थनाम | अतः 'जगौ' इत्युक्तम् । गानस्य नादमूलत्वात् मानवसंस्कृतौ उत्तमकाष्ठारूपत्वात् सहजस्थिताव- वतीर्णत्वात् 'गीता' इति व्यपदेशः । तत्र 'मे पार्थ निश्चितं मतमुत्तमम् ' ( गी. 18-6 ) इत्यत्र 'मे मतम् ' इत्यभिधानात् अत्रापि ‘स्वमतम्' इत्युक्तिः । 'कार्यमित्येव यत् कर्म नियतं क्रियतेऽर्जुन । सङ्गं त्यक्त्वा फलं चैव स त्यागः सात्त्विको मतः ॥ (गी. 18-9 ) इति कर्तृत्वाभिमानस्य फले आसक्तेश्च त्यागः 'सात्त्विकत्याग' इत्युक्तम् ॥ 
तस्मात्= त्यागशब्दार्थस्यैतादृशत्वात् वर्णाश्रमादित्यजनम् अपदृशाम् = अपगतसम्यग्दर्श- नानाम् मोहमूलम् = विवेकराहित्यमूलकम्, अत एव तामसं मन्तव्यम् ' मोहात् तस्य परित्यागः तामसः परिकिर्तितः। ' ( गी. 18-7 ) इत्यभिधानात् । मानवेन शास्त्रविहितं सर्वं एकस्मिन् जन्मनि पूर्णतोऽनुष्ठातुं शक्यं वा? इति प्रश्ने, अन्योऽयं विषयः । अशक्तौ तु क्षमेतैव भगवान् | 'अपदृशाम् ' 'मोहात्' पदाभ्यां बुद्धिदोषो वर्जनीय इत्यर्थः ॥ 
सारतो यदि वक्तव्यम् - 'अस्माभिः कर्मणां त्यागः कदापि न कर्तव्यः, किन्तु कर्मभिः अस्मत्यागः कर्तव्यः' इत्येव परमं रहस्यम् । 'कर्मभिरस्मत्यागः कथम्?" इति चेत् ; 'यावत्पर्यन्तं अस्यार्थो न ज्ञायते; तावत्पर्यन्तं कर्म कर्तव्यम्, न त्याज्यम्' इत्येवान्तिममुत्तरम् । अथवानुपदमीक्ष्यताम् ।। 
तत्त्वमुक्ताकलापः 
242 
योगारूढस्य कर्मच्यवनमपि तदा सह्यमयर्थवाक्यैः 
योगं त्वत्याश्रमिभ्यः परममिति वचो वक्ति मोक्षाश्रमेण ॥ ३६ ॥ 
अत एव योगारूढस्य = योगं आरूढः = समाधौ स्थितः, समाधिकालिक इति यावत् । तादृशस्य तु, तदा = तादृशसमाधिकाले कर्मच्यवनमपि = कर्मणां च्युतिरपि अङ्ग्यर्थवाक्यैः = कर्मणामङ्गिभूत- समाधिशेषत्वप्रतिपादकैर्वाक्यैः सह्यम् = अङ्गीकार्यम्, न तत्र विरोधः आपादयितुं शक्यः । तदा अङ्गानां च्यवनम्, न तु त्यागः । ' नास्माभिः कर्म त्याज्यम्, किन्तु, कर्मभिरेव वयं त्याज्याः' इत्यनुपदमुक्तस्य इदमेकं निदर्शनमवगन्तव्यम् ॥ 
- 
वस्तुतस्तु – समाधिर्हि बाह्यप्रज्ञाशून्यावस्था, शरीरविस्मरणावस्था । अतस्तदानीं कर्माण्येवैनं त्यजन्ति, न त्वयं कर्म त्यजति, बाह्यप्रज्ञाया अभावात् । सकृत् समाधेस्सिद्धावपि, स्वयं स सर्वस्मिन् उत्तरकाले अनुवर्तेतेति न निर्बन्धः । ब्राह्मप्रज्ञावत एव कर्माचरणप्रसक्तेः । तथा च प्रकृते, यतः स्वतः बहिः प्रवणा प्रकृतिः, योगिनं बहिर्मुखमेव कुर्यात् । समाधिकालिकदिव्यशक्तेर्धारणसामर्थ्यं हि न प्रकृतेरिति तद्विदः । पापानां बहुविधत्वात्, एकवारसमाधिसिद्धिमात्रेण सर्वकर्मक्षयासंभवात्, तथाऽदर्शनाच्च । अतः पुनः पुनः चित्तशुद्ध्यर्थं भगवदर्पणबुद्ध्या कर्माचरणमावश्यकमेवेत्यावृत्त्यधिकरणसिद्धम् । अतः कर्मणां विविदिषासाधनत्वेऽपि पुनः पुनरुत्तरकार्यार्थं कर्माचरणमनिवार्यम् । तस्मात् 'मोहात्तस्य परित्यागस्तामसः परिकीर्तितः' इति सम्यगुक्तम् ॥ 
ननु ब्रह्मविद्यायां प्राप्तायां पुनः तत्क्षयासंभवात्, चित्ताशुद्धेरप्रसक्त्या चित्तशुद्ध्यर्थकर्मानुष्ठानस्य कथमावश्यकता ? इति चेत्, हन्त! बालिशस्त्वम्, अत एवं मन्यसे । जडभरतोपाख्यानादिकमपि न श्रुतम्। विद्याया आदेहपातमनुवृत्तेरावश्यकता किमर्थमभिहितेति च न जानासि । मायायाः वैभवमपि न जानासि । तस्याः प्रतिक्षणं संभावितत्वात्, योगाच्च्यवनस्य संभावितत्वेन, अन्ततः व्युत्थानकाले. यथावकाशं परमात्मार्पण- बुद्ध्या कर्मानुष्ठानमावश्यकमेव । कर्माणि हि भगवदर्पणबुद्ध्या कृतानि पापक्षयार्थानि । विद्योत्पत्तेः पूर्वं कृतानि कर्माणि चित्तशुद्धिद्वारा विद्यानिष्पत्त्यर्थानि । तदनन्तरं कृतानि कर्माणि आदौ विद्यासिद्ध्यर्थानि विद्याङ्गानि । तदनन्तरं कृतानि कर्माणि विद्यारक्षणार्थानि लोकशिक्षणार्थानि । अन्यथा लोकनाशजनितं पापं ज्ञानं नाशयेत् । विद्योत्पत्तिः = विद्यारंभः विद्यासिद्धिः समाधिसिद्धिः विद्यारक्षणम् = आदेहपातं तस्या अनुवृत्तिः । अतः यावच्छरीरप्रज्ञं कर्माणि न त्याज्यान्येव । अथवा तादृशो ज्ञानी यत्र कुत्रचिदरण्यगुहां गच्छेत्, यतोऽनधिकारी लोकस्तं दृष्ट्वा भ्रश्येत् ॥ 
= 
ननु 'अत्याश्रमिभ्यः परमं पवित्रं प्रोवाच' (श्वे. 6-21 ) इति दर्शनात् आश्रमातीतानामपि ब्रह्मविद्याश्रवणात्, कथं वर्णाश्रमधर्माणां विद्याङ्गत्वम्? इत्यत्राह - योगमित्यादि । 'अत्याश्रमिभ्यः परमम्' इति वचस्तु, मोक्षाश्रमेण योगम् = विद्यासंबन्धं वक्ति, न तु आश्रमातीतैः । तदा हि 'आश्रमं अतिक्रान्ता: अत्याश्रमाः, तेभ्यः - अत्याश्रमेभ्यः' इत्येव स्यात्, न तु 'अत्याश्रमिभ्यः' इति मतुप्प्रयोगः । अतः अतिशयितः 
107. 
243 
[ सन्यासस्य विद्याङ्गत्त्वनिरासः ] 
तुर्यो निष्कृष्य मोक्षाश्रम इति कथितस्तेन नान्येषु विद्या 
शान्त्यादिव्याहतेश्चेत्यसदिह गुणिनां सर्वतो मुक्त्यधीतेः । 
जीवसरः 
आश्रमः = अत्याश्रमः, उत्तमाश्रमः = संन्यासाश्रमः; तद्वन्तः संन्यासाश्रमिणः संन्यासिनः इत्येवार्थः न त्वाश्रम- रहिताः । अतः आर्षसंस्कृतौ वर्णाश्रमधर्माः कदापि न त्याज्याः ॥ 
परं त्विदमत्रावधेयम् - वर्णाश्रमधर्मा अपि न स्वयं पुरुषार्थभूताः, किन्तु ज्ञानाङ्गभूता एव । एवञ्च यस्यकस्यचिच्चेतनस्य जन्मान्तरानुष्ठितधर्मवशादेव जन्मसिद्धमेव ज्ञानं सहजमाविर्भवेच्चेत्, तस्य पुरुषस्य वर्णाश्रमानुसरणमन्तरापि केवलतपसैव परमात्मप्राप्तिः स्यादेव । परन्त्वस्यापवादरूपत्वात्, तन्न शास्त्रं भवितुमर्हति । श्रीभागवते 'नवाभवन्महाभागा मुनयो ह्यर्थशंसिनः । श्रमणा वातरशना आत्मविद्या- विशारदाः ।।' (11-2-20) इत्यादिकं पश्यतां तीव्रतपोमार्गस्तत्तदात्मसाक्षिकोऽपि कश्चित् भवितुमर्हति । वर्णाश्रमधर्ममार्गस्तदपेक्षया सुकरः स्यात् ॥ शास्त्रमुत्सर्गरूपमेव वक्तुं शक्यम् । 
। अयमंशोऽस्याचार्यस्यापि संमत इति तद्न्याध्ययनेन ज्ञायते ॥ 
अस्यैव मोक्षो नान्यस्येत्याख्यातुं को हि शक्नुयात् । ऋते तमेकं वरदं भगवन्तं दयानिधिम् ॥ ३६ ॥ 
'अत्याश्रमिभ्य' इति श्रुतेः संन्यासिनामेव ब्रह्मविद्यायामधिकारः, न तु गृहिणामिति वादं प्रतिक्षिपति- तुर्य इत्यादिना । तुर्य: = चतुर्थः संन्यासाश्रमः निष्कृष्य = इतराश्रमापेक्षया निष्कर्षपूर्वकम् मोक्षाश्रम इति कथितः = धर्मशास्त्रकारादिभिः । तेन = एवं संन्यासाश्रमस्यैव मोक्षाश्रम इति व्यवहारेण अन्येषु = इतरेष्वाश्रमेषु विद्या=ब्रह्मविद्या न=न भवति । अत्रौचित्यमप्याह - शान्तीत्यादि । शान्त्यादीनाम् = शमदमादिनां व्याहतेश्च = व्याघातसंभवाच ॥ 
अयं भावः - ब्रह्मचर्यम्, गार्हस्थ्यम्, वैखानसः, संन्यासश्चेत्याश्रमाश्चतुर्विधाः प्रसिद्धाः । तेषु चतुर्थस्य संन्यासाश्रमस्य 'मोक्षाश्रमः' इत्युत्तरकालेऽभिधानात् सन्यासिनामेव मोक्षप्रसक्तिः, नेतराश्रमिणामिति केचन (विवरणकारादयः) मन्यन्ते । किञ्च इतराश्रमेषु कार्यबाहुल्यात् शमदमादीनां भङ्गेन मोक्षसाधनानुष्ठानमपि न संभवति । ब्रह्मचारिणः गुरुसेवाध्ययनादिकम्, गृहस्थस्य संसारभरणादिकम्, वैखानसस्य = वानप्रस्थस्य शिष्योपदेशादिकमिति त्रिषु कर्मणां बाहुल्यं स्पष्टम् ' वेदान्तश्रवणस्य, ब्रह्मविद्यानुष्ठानस्य वा शान्त्याद्यावश्यकता तत्तत्कक्ष्यानुरोधेन वर्तत एव । अतः संन्यासिनामेव ब्रह्मविद्यायामधिकार इति ।। 
- 
तदेतन्निराकरोति – इत्यसदिति । तत्र हेतुमाह – गुणिनामित्यादि । मुक्तयधीते: = मुक्तेरभिधा- नात् । 'यस्यैते चत्वारिंशत्संस्काराः न चाष्टावात्मगुणाः न स ब्रह्मणस्सायुज्यं सलोकतां गच्छति, यस्य तु संस्काराणामेकदेशोऽपि अथ चाष्टावात्मगुणाः स ब्रह्मणः सायुज्यं सलोकतां गच्छति' (गौ.ध. सू.) इति स्पष्टमेवान्वयव्यतिरेकाभ्यामात्मगुणवत एव मुक्तेरभिधानात् संन्यासिनामेव मोक्ष इति न युज्यते ।।सामुक्ति: क्रममुक्ति:' इति क्रमः । 
तत्त्वमुक्ताकलापः 
108. 
244 
यावज्जीवं द्वितीयाश्रमवति पुनरावृत्त्यभावोऽप्यधीतः 
स्मृत्याद्यैश्चैवमुक्तं भवति तु चरमे योग्यताधिक्यमात्रम् ॥ ३७ ॥ 
, 
[ आश्रमाङ्गानां कर्मणां विद्याङ्गत्त्वसमर्थनम् ] 
यन्नित्यं तन्त्र काम्यं तदपि न तदिति स्थापिते कर्मभेदेऽ- 
प्येकं विद्याश्रमाङ्गं भवति हि विनियुक्त्यन्तरेणोपपत्तेः । 
किञ्च संन्यासोऽपि कश्चिदन्तर्धर्म एवेति 'अनाश्रितः कर्मफलं कार्यं कर्म करोति यः । स संन्यासी च योगी च न निरग्निर्न चाक्रियः ।। ' ( गी. 6 - 1 ) इत्यत्र स्पष्टम् । अत एव - ' वेदशास्त्रार्थतत्त्वज्ञः यत्र कुत्राश्रमे वसन् । इहैव लोके तिष्ठन् सः ब्रह्मभूयाय कल्पते ॥ ' ( म. स्मृ. 12-102) 'न्यायार्जित- धनस्तत्त्वज्ञाननिष्ठोऽतिथिप्रियः । श्राद्धकृत्सत्यवादी च गृहस्थोऽपि विमुच्यते ।।' (या.स्मृ.प्रा.275) इत्यादि च स्मर्यते । लोके संन्यासिनां श्रैष्ठ्यवर्णनादिकम् अन्तर्धर्मदृष्ट्यैव ॥ 
1 
किञ्च यावज्जीवं द्वितीयाश्रमवत्यपि पुनरावृत्त्यभावः = अपुनरावृत्तिः = मुक्तिः अधीतः = श्रुतावुक्तः । 'कुटुम्बे शुचौ देशे स्वाध्यायमधीयानः धार्मिकान् विदधत् आत्मनि सर्वेन्द्रियाणि संप्रतिष्ठाप्य- स खल्वेवं वर्तयन् यावदायुषं ब्रह्मलोकमभिसंपद्यते न च पुनरावर्तते ।।' (छां 8-15-1) इति श्रुतौ 'कुटुम्बे' इत्यनेन गृहस्थस्य अपुनरावृत्तिरुक्ता । न चेयं क्रममुक्तिपरा; विद्यासु सगुणनिर्गुणविभागाभावस्य प्रतिपादितत्वात्, प्रतिपादियिष्यमाणत्वाच्च । स्मृत्यादेश्च = उपर्युक्तमनुस्मृत्यादिभिश्च एवम् = सर्वाश्रमिणामविशेषेण मुक्तिरिति उक्तम् = कण्ठत एव कथितम् । तर्हि ' मोक्षाश्रम' पदं कथं केवलं संन्यासाश्रमे प्रयुज्यत इत्यत्राह - भवतीत्यादि । तु= किन्तु चरमे = चतुर्थे संन्यासाश्रमे योग्यताधिक्यमात्रम् = मुक्तिप्राप्त्यर्हतायाः आनुकूल्यं केवलं भवति । इतराश्रमेष्विव कर्तव्यान्तराभावात् ध्यानादिकरणे अवकाशाधिक्यादिप्रयुक्तसाधनानुकूलता वर्तत इत्यभिप्रायेण तस्य ‘मोक्षाश्रमः' इति व्यवहार आगतः । अत एव श्रीशङ्कराचार्यस्य साक्षाच्छिष्यैः सुरेश्वराचार्यैरपि 'निश्शेषकर्मसंन्यास: सहकारित्वाय कल्पते ॥ ' (बृ.सं. वा. 218 ) इत्ययमेव पक्षः पर्यपोषि । किं बहुना ! महर्षिषु न कोऽपि संन्यास्यासीत् । अतः संन्यासाश्रमः अनन्तरकालिक एवेति विपश्चिदपश्चिमाः । अत एव तृतीयाध्यायचतुर्थपादारंभे जैमिनिबादरायणयोः संन्यासाश्रमविषये विवादो दृश्यते । (ब्र. सू. 3-4-18,19) अधिकं श्रीभाष्यार्थसंग्रहे । अतो ब्रह्मविद्या सर्वाश्रमसाधारणी ।। ३७ ।। 
वर्णाश्रमधर्माणां विद्याङ्गत्वासंभवमाशङ्कय परिहरति – यन्नित्यमित्यादिना । यत् कर्म नित्यम् = अवश्यकर्तव्यम्, अकरणे च प्रत्यवायजनकं तत् कर्म काम्यं न काम्यं कर्म न भवितुमर्हति । एवं तदपि = काम्यमपि तत् न = नित्यं न भवति । काम्यं नाम, कामनायां सत्यां कर्तव्यं कर्म । यथा 'चित्रया यजेत पशुकामः' इत्यादि । यस्य पशूनामपेक्षा वर्तते, तादृशेन पशुकामनावतानुष्ठेयं कर्म चित्रायागः । इतरैः तत् नानुष्ठेयम्। नित्यं तु फलापेक्षाया अभावेऽपि अवश्यं कर्तव्यं कर्म । अकरणे च प्रत्यवायः, करणे च न किञ्चित् फलम् । यथा सन्ध्यावन्दनादि नित्यमित्युच्यते । एवञ्च नित्यानि कर्माणि फलरहितानि, 
'आम्राश्च सिक्ताः पितरश्च तृप्ताः' 
245 
तत्रानुष्ठानतन्त्रं विदुषि तु घटते कर्तृकालाद्यभेदात् 
जीवसर: 
प्राजापत्यादिलोकार्थिनि च; तदितरोऽनर्थरोधाय तद्वान् ॥ ३८ ॥ प्रत्यवायवारण 
काम्यानि तु फलार्थमेव कर्तव्यानि । वर्णाश्रमधर्मास्तु नित्याः फलापेक्षां विनैव कर्तव्याः । एवं सति विद्याङ्गत्वेन वर्णाश्रमधर्माः कथमनुष्ठातुं शक्याः ? इत्याक्षेपे – समाधानमाह - इति = इत्येवं कर्मभेदे = नित्यकाम्यरूपे कर्मणां परस्परं भेदे स्थापितेऽपि = शास्त्रेण एवं व्यवस्थायां कृतायामपि, विनियुक्तयन्तरेण= विनियोगभेदेन, प्रयोगभेदेनेति यावत्, उपपत्तेः = एकस्यैव नित्यत्वविद्याङ्गत्वयोः विरोधाभावोपपत्तेः एकम्= एकमेव कर्म विद्याश्रमाङ्गम् = विद्यायाः आश्रमस्य च अङ्गम् भवति हि = भवितुमर्हतीति न्यायसिद्धमेव । न्यायप्रसिद्धिसूचनाय 'हि' इति पदम् ॥ 
1 
अयं भावः - पूर्वं हि (31 श्लोके) 'धर्मैर्वर्णाश्रमाणाम्' इत्यादिना वर्णाश्रमधर्माणां ब्रह्मविद्याङ्गत्व- मुक्तम् । पुनः (33 श्लोके) तद्दृढीकृतम् । इदं न सङ्गच्छते । वर्णाश्रमधर्मा हि नित्याः । नित्यकर्मणां फलेच्छां विनानुष्ठेयत्वं सर्वसंमतम् । तेषां विद्याङ्गतयानुष्ठेयत्वं यद्दुच्यते, 'अङ्गिनो यत् फलम्, तत् अङ्गस्यापि' इति न्यायेन नित्यकर्मणां मोक्षफलकत्वात् काम्यत्वमनिवार्यम् । एवञ्चैकमेव कर्म नित्यं काम्यं च कथं भवेत्? इत्याक्षेपः । समाधानं तु प्रयोगभेदात् तथा भवितुमर्हतीति । प्रयोगभेदः=अनुष्ठानभेदः । यथा सङ्कल्प अग्निहोत्रादिकं ‘यावज्जीवमग्निहोत्रं जुहोति' इति विहितं नित्यम् । 'अग्निहोत्रं जुहुयात् स्वर्गकामः' इति तत् काम्यं च भवति । यजमानेन क्रियमाणसंकल्पाद्यपेक्षया एकमेव द्विविधं भवेदिति, न विरोधः । एवं प्रयोगभेदेन एकस्यैवोभयरूपत्वप्रतिपादकन्यायः 'विनियोगपृथक्त्वन्यायः' इत्युच्यते ॥ सङ्कल्पभेदेन 
1 
- 
नन्वस्तु एकस्यैव नित्यत्वम्, काम्यत्वं च प्रयोगभेदात् । परन्तु एकमेव नित्यत्वेनाश्रमाङ्गतयैक- वारम्, विद्याङ्गतयैकवारमिति द्विवारं कर्म कर्तव्यं वेति शङ्कामपाकरोति – तत्रेत्यादिना । तत्र = एता- दृशस्थले = विनियोगपृथक्त्वन्यायावतारे विदुषि तु ब्रह्मविद्यानिष्ठविषये तु एवं प्राजापत्यादिलोकार्धिनि च = 'प्राजापत्यं गृहस्थानाम्' इति वचनेन नित्यकर्मणां प्राजापत्यादिलोकावाप्तिः फलमिति मते, तद्विषये च कर्तृकालाद्यभेदात्-तत्कर्मकर्तुः कर्माचरणकालस्य च एकत्वात् । अनुष्ठानतन्त्रम्=अनुष्ठानस्य= तत्कर्मानुष्ठानस्य तन्त्रम् = 'एका क्रिया द्व्यर्थकरी बभूव' इति न्यायेन प्रयोजनद्वयोद्देशेन एकानुष्ठानंम् घटते = युज्यते । ननु तर्हि, यस्य ब्रह्मविद्यापि नास्ति, प्राजापत्यलोकावाप्तीच्छापि नास्ति, तेन नित्यकर्मणां त्याग एव स्यादित्यत आह- तदितर इत्यादि । तदितर: यस्य पूर्वोक्तविद्यापि नास्ति, प्राजापत्यलोका- वाप्तीच्छापि नास्ति, तादृशस्यापि अकरणे प्रत्यवायप्राप्त्या, तदप्राप्तये तद्वान् = नित्यकर्मवान् भवत्येव । तेनापि नित्यकर्म अनुष्ठेयमेव ॥ 
= 
ले 
अयमर्थः - विनियोगपृथक्त्वन्यायेन नित्यत्वकाम्यत्वयोः समावेशे, द्विवारमनुष्ठेयं भवति किलेति संशयः । यतः - 'सर्वेभ्यो दर्शपूर्णमासौ यजेत' इत्यादौ दर्शपूर्णमासयागः अपेक्षितसकलफलोद्देशेनापि कर्तुं शक्यः । 'चित्रया यजेत पशुकामः' इति पशुफलकः चित्रायागो विधीयते । ' पुत्रकामः पुत्रेष्ट्या 
। 
काम्यकर्मणामेकवारानुष्ठानेन फलम्भवितुन्न शक्नोति, 
नित्यकर्मणि तु तत् विनियोगेन सम्भवति। " दर्शपूर्णयागः काम्यकर्म" 
तत्त्वमुक्ताकलापः 
246 
[ नित्यकाम्यकर्मविभागः ] 
109. मन्दस्यापि प्रवृत्तिः किमपि फलमनुद्दिश्य कस्यापि न स्यात् 
नित्येऽनर्थोपरोधप्रभृति फलमतः काम्यतैवेति चेन्न । 
यजेत' इति पुत्रफलार्थं पुत्रकामेष्टिर्विधीयते । एतादृशनानाफलोद्देशेन दर्शपूर्णमासोऽपि विहितः । एवं सति, फलद्वयोद्देशेन दर्शपूर्णमासयागः एकवारं कृतश्चेत्पर्याप्तं किलेति संदेहः । एकफलोद्देशेन एकवार- मनुष्ठेयः, फलद्वयोद्देशेन एकवारमनुष्ठातुं न शक्यमिति पूर्वमीमांसकैर्निर्णीतम् । एवमत्रापि नित्यकर्मणां प्राजापत्यलोकावाप्तिः फलम् इति 'प्राजापत्यं गृहस्थानाम्' इत्यादौ श्रूयते । एवं विद्यार्थत्वमपि वेदान्तिभि- रुच्यते । अतः दर्शपूर्णमासन्यायेन एकफलोद्देशेनैव एकवारमनुष्ठानप्राप्त्या, द्विवारमनुष्ठाने प्राप्ते, द्वयोरपि काम्यत्वात्, एकानुष्ठानेन काम्यफलद्वयं न भवेत् इति केवलकाम्यविषये स न्यायः उक्तः । प्रकृते न काम्यद्वयसमावेशः, किन्तु नित्यकाम्ययोः समावेशः । अतः उद्देशद्वयेन सकृदनुष्ठानरूपं तन्त्रेणानुष्ठानं 'युज्यते । तन्त्रेणानुष्ठानं नाम 'आग्राश्च सिक्ताः पितरश्च तृप्ताः एका क्रिया द्वयर्थकरीबभूव' इति न्यायेनानुष्ठानम् । पितृतर्पणं कर्तव्यम्, आम्रवृक्षस्य जलसेचनमपि कर्तव्यम् । तयोः पितृतर्पणमवश्य- कर्तव्यम्, न त्यक्तुं शक्यम् । आम्रसेचनं तु ऐच्छिकम् । बुद्धिमान् मनुष्यः यदि आम्रवृक्षस्य मूले पितृतर्पणं कुर्यात्, तदा पितरश्च तृप्ताः, आम्राश्च सिक्ता भवन्ति । एवम् एकयैव क्रियया उद्देश्यद्वयपूर्ती, तन्त्रेणानुष्ठानमिति न्यायः ।। 
। 
किम्भवति' 
प्रकृते - अग्निहोत्रादीनां कर्मणां नित्यत्वमप्यस्ति, मुमुक्षुदृष्ट्या मोक्षार्थत्वमप्यस्ति । अतः एकेनैवानुष्ठानेनोभयमपि सिद्ध्यति । नित्यकर्मणां फलमेव नास्ति, अथापि अनुष्ठेयानि, 'अननुष्ठाने इति प्रश्नोऽपि न कर्तव्य इति प्राचीनाः । 'प्रयोजनमनुद्दिश्य मन्दोऽपि न प्रवर्तते इति न्यायात्; यदि फलमेव नास्ति प्रवृत्तिरेव न स्यादिति 'प्रजापतिलोकावाप्तिः फलम्' इति सांप्रदायिकाः । राजाज्ञावत् अनुल्लङ्घनीयम् इति प्राचीनाः । राजाज्ञाया उल्लङ्घने राजदण्डो यथा अनिवार्य:, तद्वत् नित्यानामकरणे प्रत्यवायो भवेत् । तथा करणे तादृशप्रत्यवायः परिहृतो भवति किल; अतः प्रत्यवायपरिहारः फलमिति नवीनाः । एतद्विचारः उत्तरश्लोकेऽप्यनुवर्तते । वस्तुतस्तु मोक्षकामना न कामनायामन्तर्भवति, तद्व्यतिरिक्तकाम एव दोषावहः । या कामना रागरूपतामापद्येत, सैव दोषावहेति तत्त्वम् । अधिकं तत्तत्समये व्यक्ती - भविष्यति ॥ ३८ ॥ 
ननु नित्यकर्मणां फलमेव यदि नास्ति, तर्हि न कोऽप्यनुतिष्ठेदित्याक्षिप्य समाधत्ते – मन्दस्ये- त्यादिना । किमपि फलम् अनुद्दिश्य = लेशतोऽपि फलोद्देशं विना, मन्दस्यापि = जडस्यापि कस्यापि = कस्यचित् प्रवृत्तिः न स्यात् = कस्मिंश्चित् कर्मणि प्रवृत्तिः न भवेदेव । किमुत प्रेक्षावतः । अतः नित्येऽपि कर्मणि अनर्थरोधप्रभृति = अन्ततः अकरणे प्रत्यवायपरिहारः फलं वक्तव्यमेव । एवञ्च नित्येष्वपि फलस्यावश्यकत्वे काम्यतैव = तस्य काम्यत्वमेव किल भवति । अतः नित्यकाम्यविभागः कथम् ? इति 
अनुज्ञा- इच्छायां सत्यां क्रियताम्, आसा अवश्य कर्तव्यम् 
247 
नित्येष्टोऽनर्थरोधस्तदितरदतथा, किंच शिष्टो विधीना- 
- 
जीवसर: 
माज्ञानुज्ञाविभागः, सुगम इह निरुक्त्यैव नैमित्तिकांशः ॥ ३९ ॥ शब्देनैव 
= 
प्रश्ने- समाधत्ते – इति चेत्, न इति । कथं तर्हि विभागः इत्यत्र - नित्येत्यादि । नित्यम् अनर्थरोध:: प्रत्यवायपरिहारः यत्र इष्टः, तत् नित्यमित्युच्यते । तदितरत्= तद्व्यतिरिक्तपशुपुत्रादिफलकं तु अतथा= तद्भिन्नं काम्यमुच्यते । काम्यानां तु कर्मणाम् इह लोक एव फलं पशुपुत्रादि विवक्षितम् । अनिष्टपरिहारः अन्यः, इष्टप्राप्तिश्चान्या । तत्र अनिष्टपरिहारः नित्यकर्मणां फलम्, इष्टप्राप्तिः काम्यकर्मणां फलम् ॥ 
ननु पशूनामभावे क्षीरदध्याद्यभावात्कष्टमनुभवति नरः । चित्रयागानुष्ठानेन पशुप्राप्तौ तादृश- कष्टपरिहारात्, काम्येष्वपि अनिष्टपरिहारो भवति । अतः काम्येऽप्यस्ति अनिष्टपरिहारः । एवं नित्येष्वपि अकरणे प्रत्यवायरूपानिष्टपरिहाररूपफलसत्त्वादस्त्येव काम्यत्वम् । अतः कथं विभागः ? इत्यत्रोक्तम्- नित्येति । अनिष्टपरिहारस्येष्टत्वेऽपि = इष्टप्राप्त्यानिष्टपरिहारेऽपि लोके अनिष्टमन्यत्, इष्टं चान्यदेव । तयोः अनिष्टपरिहारः सर्वेषामप्यपेक्षितः, इष्टप्राप्तिस्तु न तादृशरीत्या सर्वेष्टा भवेत् । कण्टकैर्विद्धस्य पुरुषस्य कण्टकपरिहारः अन्यः, चन्दनानुलेपनञ्चान्यदेव । द्वयं कथमेकं भवेत् ? अतः अनर्थपरिहारः नित्यम् इष्ट: - नियमेन सर्वैरपेक्ष्यते । 'अनिष्टपरिहार : इष्टः' इत्यंशोऽन्यः तदतिरिक्ता इष्टप्राप्तिश्चान्येति सर्वात्मसाक्षिकम् ॥ 
= 
वस्तुतस्तु 'प्रयोजनमनुद्दिश्य न मन्दोऽपि प्रवर्तते इतिन्यायः दुर्बलविषय एव । अध्यात्मं तु धीराणामेव । 'नायमात्मा बलहीनेन लभ्यः' (मु.3-2-4) 'कश्चिद्धीरः प्रत्यगात्मानमैक्षत्' (कठ. 2-1-1) इत्यादिश्रुतेः । अत एव 'कर्मण्येवाधिकारस्ते मा फलेषु कदाचन । मा कर्मफलहेतुर्भूः मा ते सङ्गोऽस्त्व- कर्मणि ।।' (गी. 2-47) इत्यप्यगायत् । पूर्वार्धेनागामिफलेऽसंबन्ध उच्यते । उत्तरार्धेन फलकाले पूर्वकृत- स्वकर्मण एवेदं फलमित्याकारकभूतकालचिन्ता निषिध्यते । ततश्च भूतभविष्यचिन्ता धार्मिकस्य न श्रेयस्करी, किन्तु वर्तमानमात्रचिन्तायाः कर्तव्यत्वमुच्यते । अत एव ऋषयः 'अश्वस्तनाः' इत्युक्ताः । तथा च नित्यकर्मणाम् अकरणे प्रत्यवायमात्रम्, न तु करणे प्रत्यवायपरिहारः फलमित्येव रहस्यम् ॥ 
एतदुपर्यपि विवदन्तं प्रत्याह- किञ्चेत्यादि । किञ्च = अपि च विधीनाम् = लिङ्, लोट्, लेट् तव्यप्रत्ययार्थानां मध्ये आज्ञानुज्ञाविभागः = आज्ञा = अवश्यकर्तव्या अकरणे चानिष्टावहा । अनुज्ञा = यदि तत् अपेक्षितंम् तर्हि तत् कुरु, यदि तन्नापेक्षितम् तदा न निर्बन्धः इत्येवं रूपः विभागः शिष्टः = शास्त्रादिसंमतः । ‘यथा अहरहस्सन्ध्यामुपासीत' इत्याज्ञा; 'पुत्रकामः पुत्रेष्ट्या यजेत' इत्यनुज्ञा । उभयोर्महदन्तरं स्थूलमतीनामपि सुगमम् ॥ 
ननु नैमित्तिकइति प्रत्येकविभागः अनुपपन्नः । प्रायश्चित्तादिरूपस्य नैमित्तिककर्मणः प्रत्यवायपरि- हारार्थत्वेन, नित्यस्यापि प्रत्यवायपरिहारार्थत्वात् नित्यात् को विशेषः ? । यदि च अकरणे भविष्यतः पापस्याप्रसक्तिहेतुः नित्यम्, प्रायश्चित्तं तु कृतस्य पापस्य निवृत्त्यर्थं क्रियमाणइति नित्याद्विशेषः इत्युच्यते; 
तत्त्वमुक्ताकलापः 
248 
[नैमित्तिककर्मस्वरूपम् ] 
110. कर्तव्यं यन्निमित्ते सति तदुभयधा, पापशान्त्यर्थमेकं, 
तत् स्यात् काम्येन तुल्यं, परमकरणतो दोषकृन्नित्यतुल्यम् । 
सत्यां कामश्रुतौ संवलितमपि भवेत् तद्बलादेतदेव 
त्यागे च ' प्रत्यवायस्त्वनधिकृतिमुखस्तत्रतत्रावसेयः ॥ ४० ॥ निश्चयः कर्तव्यः । 
तदा पश्वाद्यर्थं क्रियमाणं चित्राद्यपि प्रायश्चित्तरूपं नैमित्तिकं स्यात् । पश्वादीनामभावे पापमेव खलु कारणम् । चित्राद्यनुष्ठाने पशुः लभ्यते चेत्, तत्र प्रतिबन्धकं पापं निवृत्तमित्येव खल्वर्थः इत्यत्राह - सुलभ इत्यादि । इह = अतादृशकर्मसु नैमित्तिकांशः = नैमित्तिककर्मविभागः निरुक्त्यैव =नैमित्तिकपदनिर्वचनेनैव सुगमः = सुखेनावगन्तुं शक्यः । विचार उत्तरश्लोकेऽप्यनुवर्तते ॥ ३९ ॥ 
ननु कथं सुगमः? निमित्ते सति यत् कर्तव्यम्, तत् ' नैमित्तकम्' इति खलु निर्वचनं वक्तव्यम् । नित्यं वा काम्यं वा सर्वं किञ्चिन्निमित्ते सत्येव क्रियते । ततश्च जीवननिमित्तकं ह्यग्निहोत्रादिकमपि नैमित्तिकं स्यात् । कामनानिमित्तकं चित्राद्यपि नैमित्तकं स्यात् । प्राप्तपापपरिहारादिनिमित्तकं प्रायश्चित्ताद्यपि नैमित्तिक- मेव । अतः नैमित्तिकांशः कथं सुगमः ? इत्यत्र, निष्कृष्य प्रदर्शयति – कर्तव्यमित्यादि । यत् कर्म निमित्ते सति कर्तव्यम्, तत् नैमित्तिकम् इत्येव यद्यपि निर्वचनम् । परन्तु अस्ति तत्र विशेषः । को विशेषः ? तत् = नैमित्तिकंम् कर्म उभयथा भवति । एकं पापशान्त्यर्थम् विहितम् । अभक्ष्यभक्षणादिप्रसक्तौ क्रियमाणं प्रायश्चितरूपम् ; पञ्चगव्यप्राशनादिकम् । प्राशने पापं निवर्तते, अप्राशने न निवर्तेत । अतः एतादृशं तत्= प्रायश्चित्तादिरूपं कर्म काम्येन = कामनाप्रयुक्तकर्मणा सह तुल्यं = समानम् । कामनाऽप्रयुक्तत्वेऽपि एतत् काम्यतुल्यमेव, न तु चित्रादिवत् काम्यम् । चित्रादौ नूतनपश्वादेः प्राप्तिर्भवति । प्रायश्चित्ते तु न नूतनस्य वस्तुनः प्राप्तिः, किन्तु जातस्य पापस्य निवृत्तिमात्रम् । परम्=अन्यच्च नैमित्तिकम् उपरागादिनिमित्तक- पितृकार्यादिकम् अकरणतो दोषकृत्=अकरणे प्रत्यवायहेतु:, अत एव नित्यतुल्यम् = सन्ध्यावन्दनादि- ग्रहणम् तुल्यम् । तथा दर्शश्राद्धादि च । उपरागामावास्यादिरूपकालविशेषनिमित्ते सति कर्तव्यं तत् । अतः नैमित्तिकम् । अथापि न प्रायश्चित्ततुल्यम्, ऐच्छिकं वा, अनियतकालिकं वा न । कालविशेषेऽवश्यकर्तव्य- त्वात् । तथा च नैमित्तिकपदं न केवलं यौगिकम्, किन्तु योगरूढमिति भावः । नैमित्तिकेष्वपि विशेषोऽ- स्तीत्याह - सत्यामित्यादि । एतदेव नैमित्तिकमेव किञ्चित्, कामश्रुतौ सत्याम् = पुत्रगतपूतत्वादिकामना- प्रतिपादकश्रुतौ सत्यां तु तद्बलात् = तादृशश्रुतिबलादेव संवलितमपि भवेत् = काम्यसंवलितत्वेऽपि नैमित्ति- कत्वानपायात् त्यागे च = अकरणे तु, प्रत्यवायस्तु = पापं तु स्यात् । कीदृशं तत् पापमित्यत्र - अनधिकृतिमुखः = उत्तरसंस्कारानर्हतादिरूपः प्रत्यवायः तत्र तत्र = तत्तत्प्रकरणेषु अवसेयः = निर्णेतव्यः । ' यस्मिन् जात एतामिष्टिं निर्वपति पूत एव' इति जातेष्टेः फलं पुत्रगतपूतत्वादिकं श्रूयते । यस्मिन् जात' इति श्रवणात् पुत्रजनननिमित्तत्वात् नैमित्तिकत्वं जातेष्टेस्सिद्धम् । 'पूत एव' इति पुत्रगतपूतत्वरूपफल- 
C 
249 
जीवसर: 
111. 
[प्रवृत्तनिवृत्तकर्मविभागः ] 
निष्कामं चेन्निवृत्तं तदिह न घटते मुक्तिकामाधिकारात् 
स्वप्रीतिस्पर्शहीना न च भवति परप्रीतिरिष्टेति चेन्न । युक्ता यस्मान्निवृत्तिर्बहुभयशबलात् तन्निवृत्तं निवृत्तं 
सूते यत्र प्रवृत्तिस्त्वभिमतमहितं तत्प्रवृत्तं प्रवृत्तम् ॥ ४१ ॥ 
स्यापि श्रवणात् अंशतः काम्यत्वमपि सिद्धम् । अतः पुत्रगतपूतत्वकामनाभावे तदननुष्ठेयं स्यादिति पूर्वपक्षे, अनुष्ठेयमेव, पुत्रः पूतो यदि न स्यात्तर्हि नामकरणादिषूत्तरकर्मसु पुत्रोऽनधिकृतः स्यात् । अतस्तन्नित्यत्व- वदेवानुष्ठेयमिति निर्णयः । अतो नैमित्तिकमपि दर्शश्राद्धादि यथा नित्यम्, तथा जातेष्ट्यादिकं नैमित्तिकं काम्यं च भवेदपि नित्यमेव । अतो नित्यनैमित्तिककाम्यविभागः सुसूक्ष्ममवसेयः ॥ ४० ॥ 
= 
ननु मनुस्मृतौ 'प्रवृत्तं च निवृतं च द्विविधं कर्म वैदिकम् ' ( 12-88) इत्येवं कर्मणां विभागः प्रादर्शि । अतः नित्यम्, नैमित्तिकम्, काम्यं चेति त्रैविध्यं कथं घटते? इत्याक्षिप्य समाधत्ते - निष्काममित्या- दिना । निष्कामम् = कामनारहितं कर्म निवृत्तं चेत् = निवृत्तं कर्मेत्युच्यते चेत्, तत् = एतादृशं लक्षणम्, इह = विद्याङ्गभूते कर्मणि मुक्तिकामाधिकारात् = मोक्षकामनावत एवाधिकारात् न घटते = न युज्यते । लोके, स्वप्रीतिस्पर्शहीना = स्वसन्तोषलेशसंबन्धहीना परस्य प्रीतिः परमात्मप्रीतिः इष्टा न च भवति = नैव भवति । मनुस्मृतौ प्रवृत्तं, निवृत्तं चेति कर्म द्विविधमित्युक्त्वा 'इह वामुत्र वा काम्यं प्रवृत्तं कर्म कीर्त्यते । निष्कामं ज्ञानपूर्वं तु निवृत्तमुपदिश्यते ॥ ' ( 12-89) इति, ऐहिकफलं वृष्ट्यादिकमुद्दिश्य क्रियमाणं वा, आमुष्मिकस्वर्गाद्युद्देशेन क्रियमाणं वा, कर्म प्रवृत्तं कर्म । सकलकामनाः सन्त्यज्य क्रियमाणं कर्म निवृत्तमुच्यते इति विवरणमपि कृतम् । एवञ्च विद्योद्देशेन वा, क्रियमाणं कर्म काम्यमेव भवति । विद्या हिकी, मोक्षश्चामुष्मिकी । एतदुभयोद्देशेन क्रियमाणं काम्यमेव हि भवति । भवद्भिस्तु नित्यकर्मणामेव विद्याङ्गत्व- मुच्यते । एव(आत्मज्ञानपूर्वकं कामनामन्तरा केवल परमात्मार्पणबुद्ध्या क्रियमाणं निवृत्तं कर्मेत्युक्तम् । एतदपि उच्यते चेत् विरुद्धम्; परमात्मार्पणबुद्ध्या क्रियमाणमपि काम्यमेव हि भवति । परमात्मार्पणं नाम, परमात्मप्रीत्युद्देशक -- मित्यर्थः । न च परमात्मप्रीत्युद्देशेनैव कर्तव्यत्वस्याभिधानात् तेन कर्तुः कामनाप्रयोजनाभावात् कथं काम्यत्वमिति वाच्यम्; ‘परमात्मा प्रसन्नः स्वेष्टं ददाति' इत्युद्देशेनैव तथा करणात् । लेशतोऽपि स्वसन्तोषरहितपरप्रीत्युद्देशेन कर्मकरणस्य लोके कुत्राप्यसंभवात् । 'न वा अरे पत्युः कामाय पतिः प्रियो भवति, आत्मनस्तु कामाय पतिः प्रियो भवति' (बृ. 4-4-5, 6-5-6 ) इति श्रुतिरपि । अतश्चेदमपि काम्यमेव । अतश्च सर्वेषामप्यन्तत आनुषङ्गिकतया वा स्वसन्तोष एव फलमिति काम्यत्वमेवेत्ययमपि विभाग : नासङ्कीर्णः इति पूर्वपक्षाभिप्रायः ।। 
I 
1 
एतन्निराकरोति - इति चेत्, नेति । तर्हि कथं विभागः ? मनुस्मृतेर्वा क आशयः इत्यत्राह- युक्तेत्यादि । बहुभयशबलात् = नानाविधभयदुःखादिमिश्रात् संसारात् निवृत्तिः यस्मात् = यादृशात् कर्मणः 
| 
तत्त्वमुक्ताकलापः 
250 
युक्ता, तत् = तादृशं निवृत्तम् = संसारनिवृत्तिहेतुभूतं कर्म 'निवृत्तम् ' = मनुस्मृतौ ' निवृत्तं कर्म' इति अभिमतम् = संमतम् । यत्र तु कर्मणि प्रवृत्तिः अहितम् = अनिष्टं संसारभयं सूते = उत्पादयति इति अभिमतम् तत्=तादृशंम् प्रवृत्तम् = प्रवृत्तिहेतुभूतं कर्म ' प्रवृत्तम्' = 'प्रवृत्तं कर्म' इत्युच्यते ॥ 
अयं भावः – वैदिकं कर्म नित्यनैमित्तिककाम्यभेदेन त्रिविधमुक्तम् । तेषु नित्यकर्माण्येव विनियोग- पृथक्त्वन्यायेन द्विविधफलसाधनानि । ब्रह्मविद्यानिष्ठदृष्ट्या तु एकेनैव प्रयोगेण नित्यत्वं विद्याङ्गत्वं च भवतीति साधितं पूर्वम् । काम्यं तु कर्म कामनावतैव कर्तव्यम् । प्रायश्चित्तरूपं नैमित्तिकमपि पापशान्तिकामना- वतैव कर्तव्यम् । अत एवानयोः ब्रह्मविद्याङ्गत्वं नास्ति ॥ 
केचित्तु - केवलकाम्यकर्मणामपि कामनां परित्यज्य, विद्याङ्गत्वं वदन्ति । परन्तु काम्यकर्मसु कामनावत एवाधिकारात्, इतरस्य प्रसक्तिरेव न भवति । अन्यथा केवलप्रायश्चितकर्मणामपि फलत्यागेन विद्याङ्गत्वं स्यात् । अतः नित्यत्वसंवलितकाम्यकर्माण्येवाग्निहोत्रादीनि विद्याङ्गानि नान्यानीति कर्मतत्त्वविदः || 
वैदिककर्मणामेवं विभागे सिद्धे, मनुस्मृतौ अन्यथा विभागो दृश्यते । प्रवृत्तम्, निवृत्तमिति कर्म द्विविधमिति । मनुस्मृतेः सर्वांश एव प्रामाण्यात्, कथं समन्वयः ? इति प्रश्ने, मनुस्मृतेः केवलकर्मशास्त्रत्वाभावात्, संपूर्णधर्मशास्त्रत्वात्, अध्यात्मगर्भत्वात्, एवं समन्वयो वक्तव्यः - सर्वेषामपि शास्त्राणां मानवश्रेय एव परमं , लक्ष्यम् । परिणामदृष्ट्या कर्मणां द्वय्येव गतिः - एका परमात्मप्राप्तिरूपश्रेयोलक्ष्या । अपरा ऐहिका - मुष्मिकरूपप्रेयोलक्ष्या । प्रथमा मुमुक्षूणाम्, द्वितीया बुभुक्षूणाम् । मुमुक्षूणामतिविरलत्वात्, वेदानां त्रिगुणाधि- कारिकत्वात्, केवलराजसतामसप्रकृतीनां मुमुक्षोत्पत्तेरसंभवात्, तेषामपि कृते तत्तत्फलसाधनानि वक्तव्यानि । अतः मानवान् द्वेधा विभज्य, व्यवस्था मनुस्मृतौ सारतः प्रादर्शि । मुमुक्षूणां भोगान्निवृत्तत्वात्, तेषां मार्गः 'निवृत्तिमार्गः' इत्युच्यते । इतरेषां भोगप्रवणत्वात्, तेषां मार्गः 'प्रवृत्तिमार्गः' इत्युच्यते । 'श्रेयश्च प्रेयश्च मनुष्यमेतः' (कठ. 1-2-1) इत्यत्रायं विभागो द्रष्टव्यः । कामनैव मुमुक्षाप्रतिबन्धिका । 'यदा सर्वे प्रमुच्यन्ते कामा येऽस्य हृदि स्थिताः । अथ मर्त्योऽमृतो भवत्यत्र ब्रह्म समश्नुते ।।' (कठ. 2-6-14) (बृह. 6-4-7) इति श्रुतिरिममर्थं स्पष्टं वदति । अतश्च निवृत्तिमार्गनिष्ठैः कर्तव्यं कर्म 'निवृत्तम्' इत्युच्यते । प्रवृत्तिमार्गनिष्ठैः क्रियमाणं कर्म ' प्रवृत्तम्' इत्युच्यते । एवञ्च मनुस्मृतेः न कश्चन विरोधः ॥ 
T 
अस्तु नामेदं सर्वम् । 'वेदानां त्रिगुणाधिकारिकत्वात्' इत्युक्तम् । किं तामसानामप्याश्रयो वेदः ? पृच्छ गीताचार्यम् ' त्रैगुण्यविषया वेदा:' ( गी. 2-45) इति य उपदिदेश । आः ! स्मृतम् । एवं वदन्नेवायम् 'निस्त्रैगुण्यो भव' (गी. 2-45) 'नाहं वेदैः' (गी. 11-53) इति वेदानां त्याज्यत्वमेवोपादिशदिति श्रावितोऽहम्। त्रिगुणातीतानां कृते तु पाञ्चरात्रमेवोपादेयम्, यतः तदुक्तमार्ग एव सात्त्विकसेव्यः । अत एव तच्छास्त्र सात्त्वतमुच्यते इत्यपि श्रावितः ॥ हन्त ! केन वा प्रतारितस्त्वमेवम्? 'नाहम् प्रतारितः, प्रबोधितः।। ' आः ! असंभाष्यस्त्वं वेदनिन्दकः सताम् ॥ मास्त्वाक्रोशः । उत्तरमुच्यताम् ॥ क्षुद्रप्रज्ञैरपमार्गं प्रदर्शितस्त्वम् । 'वेदैश्च सर्वैरहमेव वेद्यः' (गी. 15-15) इति कुतो न श्रावितस्त्वम्? पाञ्चरात्रसंग्रहरूपा गीतेति तत्त्वविदः । 
251 
जीवसर: 
शृणु हिततमं वाक्यम् । ‘श्रुतिः अशेषजगद्धितानुशासनपरा' इत्याह भगवान् भाष्यकारः । एकमेवाधिकारिण- मुद्दिश्य न प्रवृत्तो वेदः, जगदेव तस्योद्देशभूतम् । जगच्च त्रिगुणात्मकम् । सात्त्विकाः, राजसाः, 
राजसाः, तामसाश्चेति त्रिविधाः नराः । तत्र 'जायमानं हि पुरुषं यं पश्येन्मधुसूदनः । सात्त्विकस्स तु विज्ञेयस्स वै मोक्षार्थचिन्तकः ।।' ( म.भा.मो. 344-49) इति जननकालिकमधुसूदनकटाक्षविषया एव सात्त्विका भवेयुः, त एव च मुमुक्षवो भवन्ति । राजसास्तु अर्थकामपराः । तामसास्तु ततोऽपि मूर्खाः स्वशत्रुं मारयितुमपि न संकुचन्ति । जगति जाताः सर्वेऽपि नैकरूपाः स्युः । विभिन्नरूपाणां मानवानां कामना अपि भिन्ना एव स्युः । तर्हि तादृशकामनापूरणोपायः कः ? इति प्रश्ने जाते, तस्य सृष्टिविज्ञानानुगुणमुत्तरं वक्तव्यम् | नो चेत्, ते उच्छृङ्खला भवेयुः । एतादृशानिवार्यपरिस्थितौ देवता एव शरणीकर्तव्याः । अत एव खलु गीतम् 'यजन्ते सात्त्विका देवान् यक्षरक्षांसि राजसाः । प्रेतान् भूतगणांश्चान्ये यजन्ते तामसा जनाः । । ' ( गीता. 17-8 ) इति । सृष्टेर्मूलं तत्त्वमपि, तेषां साधनाद्यनुगुणं सहकरोति । तदप्युक्तम् 'ये यथा मां प्रपद्यन्ते तांस्तथैव भजा - म्यहम् ।।' (गी.8-11) इति । अत एव वेदे श्येनाद्युपदेशोपीत्यन्यत्र विस्तरः । अन्ततो बृहदारण्यकोपनिषदोऽन्तिमः खण्डः पठ्यताम् । अतः सर्वविधानामपि जनानामपेक्षितानां कामानां सृष्ट्यनुगुणविज्ञानेनैव पूरणे, जनाः क्रमशः वर्धेरन् । अत्यन्ततामसाः सामान्यतामसा भवेयुः । एवं क्रमशः राजसाः सात्त्विकाश्च भवेयुः । अन्ते गुणातीता अपि भवेयुः । तदप्युक्तम्- 'मां च योऽव्यभिचारेण भक्तियोगेन सेवते । स गुणान्समतीत्यैतान् ब्रह्मभूयाय कल्पते ।। ' ( गी. 14-26) इति । अतो वेदे विश्ववाङ्मये सर्वमुपदिश्यते ॥ 
T 
वेदस्य खलु गांभीर्यं सौन्दर्यं वा विशालताम् । को हि ज्ञातुं प्रभवति तमृते पुरुषोत्तमम् ॥ 
एतादृशम् अतिविपुलं सृष्टिविज्ञानं ज्ञातुमशक्तानां कृत एवानन्तरं वैष्णवधर्मादयः तत्तत्काले आविर्भवन्ति । अतश्च वैदिको मार्गः सहजः, सृष्टितत्त्वानुगुणः सनातनश्च । इतरे तु धर्मास्तदा तदाऽऽविर्भवेयुः, तिरोभवेयुरित्यलमतिविस्तरेण ॥ 
/ 
गुणातीतानां कृते पाञ्चरात्रमेवोपादेयम्, अत एव तत् सात्त्वतमुच्यत इत्यादिकं तु परस्परविरोधात्, गुणातीतानां कर्तव्यस्यैवाभावाच न प्रत्येकदूषणमपेक्षते । सत्यप्येवं वेदा अपि न स्वयं पुरुषार्थाः, तैर्मार्गदर्शन- मात्रम् । लब्धमार्गस्य तु कस्याञ्चित् कक्ष्यायां वेदा अपि त्याज्या एवेति आपस्तम्ब एवाह - ' वेदानिमममुं च लोकं परित्यज्यात्मानमन्विच्छेत्' (ध. सू. 2-25-13 ) इति । नैतावता सा वेदनिन्दा | किन्तु 'त्रैगुण्यविषया वेदाः' इतिवद्भावनीयम् । गुणातीतावस्थैव परमलक्ष्यभूतेति 'मां च योऽव्यभिचारेण भक्तियोगेन सेवते । स गुणान् समतीत्यैतान् ब्रह्मभूयाय कल्पते ॥ ' ( गी. 14-26 ) इत्युक्तम् । परन्त्वेतत्साधनमपि त्रिगुणद्रव्यसाहाय्येनैवेत्यभिप्रायेणैव 'विद्यां चाविद्यां च ' ( ईश-11 ) इत्यादिनोक्तं न विस्मर्तव्यम् । प्रधानं लक्ष्यं कदापि न विस्मर्तव्यमित्यपि ' ततो भूय इव ते तमो य उ विद्यायां रताः' (ईश. 9) इत्युक्तमपि न विस्मर्तव्यम् । एवं भक्तिप्रशंसार्थं 'नाहं वेदै: ' ( गी. 11-53) इत्युक्तमिति स्पष्टं तत्रैव || 'अयं तु परमो धर्मो यद्योगेनात्मदर्शनम् ।' (याज्ञ. 1-8) इत्येव सर्वशास्त्रार्थसारं वचः ॥ ४१ ॥ 
तत्त्वमुक्ताकलापः 
112. 
252 
[ मोक्षस्य सर्वार्हत्वसमर्थनम् ] 
पुंभिः सिद्धाधिकारैः क्रतव इव निराकाङ्क्षभावं भजन्त्यः 
प्रोक्तास्त्रैवर्णिकार्हाः श्रुतिनयवशतो यद्यपि ब्रह्मविद्याः । अस्तेयाद्यैः प्रपत्त्या परिचरणमुखैरप्यधीतैः स्वजातेः 
सर्वेऽपि प्राप्नुयुस्तां परगतिमिति तु ब्राह्मगीतादिसिद्धम् ॥ ४२ ॥ 
= 
= 
वैदिको मार्गः कियान् विपुलः सार्वजनीनश्चेति प्रदर्शयति - पुंभिरित्यादिना । ब्रह्मविद्या:: उपनिषदि विहिताः ब्रह्मप्राप्तिफलाः वैश्वानराद्याः, क्रतवः इव = पूर्वकाण्डविहितयज्ञादय इव, श्रुतिनयवशतः = ‘स्वाध्यायोऽध्येतव्यः” इति श्रुतिसिद्धन्यायानुरोधेन सिद्धाधिकारैः = वेदसिद्धार्हतावद्भिः निराकाङ्क्षभावम्= कर्त्राकाङ्क्षानिवृत्तिंम् भजन्त्यः = अनुभवन्त्यः यद्यपि त्रैवर्णिकार्हाः प्रोक्ताः = त्रैवर्णिकाधिकारिकाः विहिताः। तु = किन्तु, अस्तेयाद्यैः = अहिंसास्तेयब्रह्मचर्यादिरूपैः गुणाष्टकैः, प्रपत्त्या= भगवच्छरणागत्या, स्वजातेः अधीतैः = चतुर्थवर्णस्य विहितैः परिचरणमुखैः परिचर्यादिभिः स्वस्ववर्णधर्मैः सर्वेऽपि = त्रैवर्णिकव्यति- रिक्ता जना अपि तां परगतिम् = त्रैवर्णिकैः प्राप्यामुत्तगतिमेव प्राप्नुयुः इति ब्राह्मगीतादिसिद्धम् = ब्राह्मपुराणभगवद्गीताभिः निश्चितम् ॥ ' शरणं त्वां प्रपन्ना ये ध्यानयोगविवर्जिताः । तेऽपि मृत्युमतिक्रम्य यान्ति तद्वैष्णवं पदम् ॥' इति ब्रह्मपुराणवचनम् । 'स्वकर्मणा तमभ्यर्च्य सिद्धि विन्दति मानवः ।।' (गी. 8-46) 'मां' हि पार्थ व्यपाश्रित्य येऽपि स्युः पापयोनयः । स्त्रियो वैश्यास्तथा शूद्राः तेऽपि यान्ति परां गतिम् ॥' (गी. 9 - 24 ) इति गीतावचनम् । मोक्षं प्राप्तुमर्हाः के? इति विचारः पूर्वमेव (27-28 श्लोके) प्रवृत्तः । तत्र जीवकोटिषु सर्वेषामपि मोक्षार्हता अस्ति न वा ? इति संशये, केषांचित्तु कदापि मोक्षार्हता नास्त्येवेति नित्यसंसारिपक्षः, तादृशनित्यसंसारिणो न सन्तीति स्वपक्षश्च प्रदर्शितः । अत्र तु सर्वेषां मुक्तिपक्षेऽपि, ब्राह्मणक्षत्रियवैश्यानामेव मुक्तिः, शूद्रस्य तु तज्जन्मनि मुक्तिर्नास्ति; सुकृतवशात् त्रैवर्णिकजन्मप्राप्तावेव मुक्तिः इति पक्ष: विमृश्यते - पुंभिरित्यादिना । ' त्रैवर्णिकानामेव मोक्षः' इति पक्षेऽपि, त्रैवर्णिकानां मोक्षार्हता समाना इति केचन मन्यन्ते । अन्ये तु केचन, ब्रह्मविद्यार्हता त्रयाणां समाना । ब्रह्मविद्यायाः पूर्तिस्तु ब्राह्मणजन्मन्येव । वैश्यक्षत्रिययोस्तु ब्राह्मणजन्मप्राप्त्यनन्तरमेव विद्यायाः पूर्त्या मुक्तिरिति मन्यन्ते ॥ 
वस्तुतस्तु - 'यथा सुदीप्तात्पावकाद्विष्फुलिङ्गाः सहस्रशः प्रभवन्ते सरूपाः । तथाक्षराद्विविधास्सौम्य भावाः प्रजायन्ते तत्र चैवापियन्ति ।। ' (मुं.2-1-1) इति जीवानामाविर्भवतिरोभावौ वर्ण्येते । आविर्भावतिरो- भावयोर्मध्यकाल एव स्थितिरित्युच्यते । आविर्भावः = अभिव्यक्तिः, तिरोभावः = स्वकारणे लयः । कस्यापि वस्तुनो निरन्वयविनाशो नास्तीति पूर्वमेव (जड. 31) निरूपितम् । प्रलयो बहुविधः - नित्यनैमित्तिकप्राकृता- त्यन्तिकादिभेदेन । 'यत्रैतत्पुरुषस्स्वपिति नाम, सता सौम्य तदा संपन्नो भवति, स्वमपीतो भवति, तस्मादेनं स्वपि त्याचक्षते' (छां.6-8-1) इति प्रतिदिनं सुषुप्तौ अयं जीवः परमात्मनि लीनो भवति, स एव नित्यप्रलयः । परन्तु स न संपूर्णो लयः, यतः प्रातः पुनः कर्मफलानुभवार्थं स उत्तिष्ठति । एवमेव चतुर्युगावसाने, मन्वन्तरा- वसाने, कल्पान्ते, चतुर्मुखायुरवसाने चेत्यादिरूपा बहुविधाः प्रलया भवन्ति । तेषु सर्वेष्वपि जीवस्य न 
+ 
253 
जीवसर: 
संपूर्णलयः, पुनरावृत्तिरूप एव प्रलयः । मुक्तिस्तु अपुनरावृत्तिरूपो लयः । यथा नद्यस्स्यन्दमानास्समुद्रेऽस्तं गच्छन्ति नामरूपे विहाय । तथा विद्वान्नामरूपाद्विमुक्तः परात्परं पुरुषमुपैति दिव्यम् ।।' (मुं.3-2-8) ‘अविभागेन दृष्टत्वात्’ (ब्र.4-4-4 ) इतिश्रुतिसूत्रादिषु स्पष्टमिदम्। ब्रह्मांशरूपो जीवः स्वतः शुद्धचैतन्य- रूपोऽपि, संसारावस्थायां भूतसूक्ष्मसंपरिष्वक्त एव अहंबुद्धिगोचरो भवति । आशापाशपरिष्वङ्गो यावान् दृढः, तावान् दृढो भवति संसारः । आशापाशाभिवर्धनमार्ग एवं प्रवृत्तिमार्गः। एतत्प्रतिकोटितया आशापाशशिथिली- करणायानुसरणीयो मार्ग एवनिवृत्तिमार्गः । एतादृशनिवृत्तिमार्गसाधनेष्वभ्यर्हितो मार्गः ‘ब्रह्मविद्या' इत्युच्यते।। 
| 
अयं च निवृत्तिमार्गः द्विविधः - अव्यक्तमार्गः, व्यक्तमार्गश्चेति गीतायां द्वादशाध्याये उच्यते । अव्यक्तमार्गः, निराकारमार्गः, आत्मोपासनामार्गः, ज्ञानमार्गः इति पर्यायाः । व्यक्तमार्गः, साकारमार्गः, भक्तिमार्गः इति च पर्यायाः । भक्तिमार्गस्य परा काष्ठैव प्रपत्तिः । सर्वेषां साधनानां साकारनिराकारमार्गयो- रेवान्तर्भावोऽनिवार्यः । वर्णाश्रमधर्ममार्ग एवाव्यक्तमार्गः । केवलकर्तव्यबुद्ध्या स्वधर्मानुष्ठाने चित्ते शुद्धे, स्वयमेव तदन्तर्मुखं भवति । क्रमेण परमपुरुषार्थावाप्तिः । व्यक्तमार्गे तु - परमात्मार्पणबुद्ध्या कर्मणामनुष्ठाने जनः भक्तियोगार्हो भवेत् । चित्तशुद्धिमन्तरा परभक्तिवाच्यायाः मोक्षसाधनभक्तेरङ्कुरः हृदि कथं भवेत् ? स्वधर्माचरणमन्तरा वा चित्तशुद्धिः कथं भवेत् ? न च प्रार्थनयैव चित्तशुद्धिर्भवेदिति शङ्कयम् ; तादृशी ढत प्रार्थना वा चित्तशुद्धिमन्तरा कथं भवेत् ? 'अनेकजन्मसंसिद्धः ततो याति परां गतिम् ' ( गी. 6-45) ' येषां त्वन्तगतं पापं जनानां पुण्यकर्मणाम् । ते द्वन्द्वमोहनिर्मुक्ता भजन्ते मां दृढव्रताः ॥' ( गी. 7-28) इत्यादाविदं स्पष्टम् । स्वधर्मपरधर्मव्यवस्था च न स्वेच्छया कर्तुं शक्यते । अतः वर्णाश्रमधर्म एव स्वधर्मः || 
यद्यपि कृतयुगे हंसनामकः एक एव वर्ण, आश्रमो वाऽऽसीदित्युच्यते ( भाग. 11-17-10)। शुद्धः परन्तु तत्रैव ' चत्वारो जज्ञिरे वर्णाः ' ( भाग. 11-5-2)इति चतुर्णां वर्णानामाश्रमाणां चोत्पत्तिरपि वर्ण्यते । कथमेकस्मिन्नेव ग्रन्थे परस्परविरुद्धयोरुपदेशः । आः ! शोभते वैदिकानामिदम्। युष्मद्वेद एव परस्परविरुद्धा- 
भिधाने प्रसिद्धः किल – ‘अतिरात्रे षोडशिनं गृह्णाति' 'नातिरात्रे षोडशिनं गृह्णाति' इति । अतो युक्तं भवतां यागे, पात्रम् 
- 
परस्परविरुद्धभाषणम् । असंभाष्यस्त्वं वस्तुतः । हितमिदं तूच्यते तथापि । सृष्टेरारंभकाले कृतयुगे जीवानां सहजशुद्धत्वात्, नावश्यकता वर्णाश्रमविभागस्य स्यात् । तथापि सृष्टिः यावद्विपुला वर्धते, तावज्जन- संमर्दादेरवर्जनीयत्वात्, सृष्टिमूलं परित्यज्य जीवैर्बहुदूरमागतत्वाच्च, प्रकृतिसंसर्गनिबन्धनमालिन्यादिदोषाणा- मनिवार्यत्वाच्च अनन्तरं विभाग आवश्यको भवेदेव । अतः सृष्टिनियमानुरोधेन भगवतैव वर्णाश्रमव्यवस्था कृतेति 'चातुर्वर्ण्यं मया सृष्टम् ' ( गीता 4-13 ) इत्युच्यते । मनुष्याणां रोगपरिहारार्थं चिकित्सारंभकाले रोगावस्था भिषग्भिः प्रथमं, किं रोगः आस्भावस्थायां वर्तते, उत मध्यमावस्थायाम्, उतोत्कटावस्थायाम् ? इत्येतन्निश्चया- नन्तरमेव चिकित्सास्वरूपनिर्णयः कर्तव्यः । एवमेव भवरोगचिकित्सायामपि कक्ष्यानिर्णय आवश्यकः । एवं चिकित्सायामपि भेदः आवश्यकः । एवं पथ्यभेदोऽप्यावश्यकः । अतः भवरोगचिकित्सार्थं कृतो विभाग एव अन्नम् वर्णाश्रमधर्मविभागः । चिकित्साभेदपथ्यभेदवदेव धर्मविभागः, नियमविभागश्च । यथा वा उत्कटरोगी चिकित्सया 
क्रमशः क्षीणरोगो भवति, तथैव 'स्वकर्मणा तमभ्यर्च्य सिद्धिं विन्दति मानवः । ' ( गी. 18-46 ) इत्युक्तरीत्या,तत्त्वमुक्तांकलापः 
254 
यस्य यत् कर्म अवश्यकर्तव्यत्वेन प्राप्तम्, तादृशकर्मण आचरणेनैव चेतनस्य परिपक्वता भवेत् । अन्यस्य हितार्थं भगवदर्थं वा सर्वं त्यजन् बाह्मणः, अन्तःप्राणान् त्यजन् क्षत्रियः, बहिःप्राणान् त्यजन् वैश्यः, धनम् शरीरश्रमं त्यजन् शूद्रश्चेति सर्वेऽपि क्रमशः मुच्येरन् ॥ 
ननु एकस्य एकैकं धर्मं वदति वेदः । अयं पक्षपातः किलेति चेत्, तर्हि एकैकस्य एकैकमौषधं ददत् भिषक् पक्षपाती स्यात् । अतः सर्वेभ्यः सर्वरोगेभ्यः एकविधमेवौषधम् ददत् भिषगेवोत्तमः स्यादिति वक्तव्यम् ।। रोगाणां तारतम्यादिकं प्रत्यक्षदृष्टम् । अतः तत्र औषधमप्यनेकविधमावश्यकम् । नैवमत्रेति चेत्; किं लोके मनुजास्सर्वेऽप्येकरूपा एव दृश्यन्ते? एवं विविधप्रकृतीनामेक एव मार्गः कथं भवेत् ? परिश्रममन्तरा सुखं कुतः स्यात् ? शरीरपरिश्रमः आरंभे, अनन्तरम् आर्थिक परिश्रमः, अनन्तरं मानसपरिश्रमः, अनन्तरम् आत्मपरिश्रमः=तपोरूपः । 'न ऋते श्रान्तस्य सख्याय देवाः ' (ऋ.सं.4-33-11)। केवलसुखासक्त- स्याहङ्कारादिमूढस्य देवास्सहायका न भवन्तीत्यर्थः । इदमेव वर्णाश्रमधर्ममूलम् । एवञ्च कृतयुगे प्रजानां स्वत एव भगवदाभिमुख्यम्, अथवा आत्माभिमुख्यमासीत् । अत एव ' कृतम्' इति तस्य नाम । यदा च किञ्चिद्धर्माद् भ्रंशः, एवं ये जनाः जागृताः ते तपसैव सिद्धा अभवन्नित्युच्यते - 'नवाभवन् महाभागाः मुनयो ह्यर्थशंसिनः । श्रमणा वातरशनाः आत्मविद्याविशारदाः।। (भाग 11-2-20) इत्यादौ । योगिनः श्रमणाः = वर्णश्रमानन्तर्भूता विरक्ता अवधूताः । वातरशनाः = वाताशनाः, सन्धिश्छान्दसः, तीव्रतपः परायणा 
इत्यर्थः । एतादृशतीव्रतपोमार्गोऽपवादरूपो ज्ञेयः । तादृशतीव्रतपस्यशक्तानां विलम्बेन फलप्रदो वर्णा- श्रमधर्ममार्गः । अयमेवाव्यक्तमार्गः । स वेद ब्रह्म । सर्वेऽस्मै देवा बलिमावहन्ति' ( तै. शि. 5 ) इति तादृशाय ब्रह्मविदे देवाः किंकरा भवन्तीत्युच्यते । यदा चैतादृशं ब्राह्मण्यं दुर्लभमभूत्तदा, तेषामनुग्रहेणैव कथनम्, तत्प्राप्यमभूत् । अयमेव भक्तिमार्गः = व्यक्तमार्गः । अत्राप्यशक्तस्य तु प्रपत्तिः सर्वसमर्पणम्, व्याजमात्रोपायः । स्वाभाविक:, परन्तु तेषामपि वर्णाश्रमधर्मविद्वेषाभाव आवश्यकः; यतो वर्णाश्रमधर्म एव सहजः, भगवतोपदिष्टः, 
अनुग्रहः कृतः 
= 
औत्सर्गिकः, ऋजुः, सुकरश्च मार्गः । वैयक्तिकजीवनम्, सामाजिकजीवनं च धर्मानुगुणं यदि वक्तव्यम्, तर्हि वर्णाश्रमधर्म एवाश्रयणीयः, नान्य उपायो वर्तते । धर्मस्य अतिसूक्ष्मताम्, अत्यन्तगहनतां च ये न जानन्ति, प्रत्युत असूयाहंकारादिपीडिताः, त एव वर्णाश्रमधर्मं निन्देयुः ॥ 
परन्तु, मानवा यदातिदुर्बला भवन्ति, तदा वर्णाश्रमधर्मोऽपि वीर्यहीन इव भवति । वीर्यहीनै: तिरस्कुर्वन्ति अनुष्ठीयमानो धर्मः अहङ्कारायैव भवेत् । यदा चार्थरहितेनाहङ्कारेणैते इतरानावमानयन्ति तदा इतरेषामेतेषु असूयाविद्वेषाद्यनिवार्यं भवति । तेन च तैः क्रियमाणान् धर्मानपि निन्देयुरन्ये । अतो वर्णाश्रमनिष्ठानां भारोऽत्यन्तं महान् । अत एवात्राचायै: 'सर्वेऽपि प्राप्नुयास्तां परगतिम्' इत्यन्वग्राहि । नन्वत्र 'परिचरणमुखैः ' इति 'परिचर्यात्मकं कर्म शूद्रस्यापि स्वभावजम् ।' इत्यादौ शूद्रायैव विहितः । तस्य शूद्रधर्मत्वात् ' स्वधर्मे निधनं श्रेयः परधर्मो भयावहः' (गी. 3-34) इतीतरैः स्वीकर्तुमशक्यत्वात् प्रपत्त्या सहास्य सर्वाधिकारिकत्वं पुत्रेण कथं घटतामिति चेत्; सम्यक् पृष्टमायुष्मता । परन्त्विदमत्रावधार्यताम् – ब्रह्मविद्यायाः त्रैवर्णिकाधिकारिकत्वेन, 
शूद्राणां ब्रह्मविद्याया अप्राप्तया मुक्तेरसंभवे, तेषामपि स्ववर्णप्राप्तपरिचर्यया भवेन्मुक्तिरित्यवदन्नाचार्याः ॥ 
। 
255. 
जीवसर: 
भो! कं विप्रलंभयसि त्वम्? परिचर्यया शूद्रस्य मुक्तिरित्यस्य, अनन्तरजन्मनि वैश्यो भवेत्; तत्रापि स्वधर्मनिष्ठया अनन्तरजन्मनि क्षत्रियो भवेत्; तत्रापि स्वधर्मनिष्ठयानन्तरजन्मनि ब्राह्मणो भवेत् । अनन्तरमेव मुक्तिः । आहत्य ब्राह्मणानामेव मुक्तिः इति खल्वर्थः । अतः सर्वेषामपि मुक्तिरित्यस्य ब्राह्मणजन्मप्राप्त्य- नन्तरमिति शेषः । अत एवेतरैः आर्षधर्मः पक्षपातमय इत्युच्यते । किमुत्तरमत्र प्रतिपद्यसे त्वम्? अतीव दुखितः, कलुषितस्त्वमभूः । सत्यं सर्वदा कटु । स्वोत्कर्षपरनिकर्षभावनाफलमजानतः कतिचन ब्रह्मबन्धून् वृथाभ्यसूयसि निन्दा गुणतः त्वम् । गौणं ब्राह्मण्यमेव मुक्तिहेतु:, न तु मुख्यम् । गौणं ब्राह्मण्यं कीदृशम्, कियद्दुर्लभमिति प्रायो जातिगतम् 
ब्राह्मणंमन्येष्वपि बहवो न जानन्ति । अव्यक्तमार्गदृष्ट्या तु गौणं ब्राह्मण्यमेव मुक्तिहेतुः । अव्यक्तमार्गस्य परिपूर्णं स्वरूपं प्रायो बहवो न जानन्त्येव । अत एव भगवान्, 'क्लेशोऽधिकतरस्तेषामव्यक्तासक्तचेतसाम् । अव्यक्ता हि गतिर्दुःखं देहवद्भिरवाप्यते ' ( गी. 12-5) इत्याह । एवम् - 'मय्यावेश्य मनो ये मां नित्ययुक्ता उपासते । श्रद्धया परयोपेतास्ते मे युक्ततमा मताः ॥ ' ( गी. 12- 2 ) इति व्यक्तमार्गमेव प्रशंसति च ॥ 
आचार्यवर्यास्त्वत्र व्यक्तमार्गदृष्ट्या वदन् 'सर्वेऽपि प्राप्नुयुस्ताम्' इति । ‘परिचरणमुखैः’ इत्यादि तु भगवत्कृपाप्रयोजकतया मुमुक्षोः शास्त्रानुवर्तनशीलताम्, विनयादिकं च प्रदर्शयितुमुक्तम्; न तु अव्यक्तमार्ग इव जन्मान्तरप्रयोजकतां प्रदर्शयितुम् । व्यक्तमार्गो हि भक्तिमार्गः । भक्त्या प्रसन्नो भगवान् हि फलं दास्यति । तर्हि भक्तिप्रपत्त्योः को भेदः ? इति चेत्, उक्तमेवाचार्यैः – 'स्वतन्त्राङ्गप्रपत्तिभ्यां प्रपन्नावपि दर्शितौ । फलसाधनभक्तिभ्यां भक्तावपि च दर्शितौ ।।' इति । भक्तिप्रपत्त्योः पर्वभेदेन साध्यसाधनभाव इत्यर्थः । 'न ऋते श्रान्तस्य सख्याय देवाः' इतिन्यायेनारंभ एव श्रान्तानाम्, प्रथमं प्रपत्तेरेव प्रसक्त्या, प्रपत्तिः साधनकोटौ निविशते, भक्तिश्च तस्य फलरूपा । अयमेव स्वतन्त्रप्रपत्तिमार्गः । यदा भक्तेस्साधनत्वं, तदा प्रपत्तिरङ्गकोटौ निविशते । इयमेव अङ्गप्रपत्तिः । अतः प्रपन्नोऽपि भक्तो भवति, भक्तोऽपि प्रपन्नो भवति । भाष्ये भक्तेरुपायत्वं साधयन् भगवान् रामानुजः, वेदार्थसंग्रहे ' तेषां संसारमोचनं भगवत्प्रपत्तिमन्तरेण नोपपद्यते' इति शपथयति । श्रुतिरपि ‘अमृतस्यैष सेतु:' (मु.2-2-1) इत्यन्वग्रहीत् । न च 'एषः' इति साधनं मोक्ष: ज्ञानमेव वक्तीति शङ्खयम्; ‘तमेवैकं जानथात्मानमन्या वाचो विमुञ्चथामृतस्यैष सेतुः' इति हि पूर्णवाक्यम् । तत्र 'तम्' इति पदं, मन्त्रारंभे ' यस्मिन्' इति यच्छब्देनोक्तं, परमात्मानमेव परामृशति । अतः 'एषः' इति 
ङ 
पुल्लिङ्गशब्दः आत्मानमेव स्पृशति, न तु 'जानथ' इति तिवाच्छादितं ज्ञानम्, पुंलिङ्गानुपपत्तेः । एवञ्च ज्ञानम्, भक्तिः, प्रपत्तिरिति त्रयमपि परस्परमन्तर्णीतमेव भवति । अत एव 'आत्मारामाच मुनयः निर्ग्रन्था ज्ञानित: अप्युरुक्रमे । कुर्वन्त्यहैतुकीं भक्तिमित्थंभूतगुणो हरिः ॥' (भाग 1-7-10 ) इति ज्ञानभक्त्योः सामरस्यं परमात्मनि वर्णितं भक्तिरसायने । एषु कस्य प्राधान्यम्, कस्याप्राधान्यमित्यादिकं न चर्चया निर्णेतुं शक्यम् । मधुसूदनसरस् यतोऽधिकारिभेदाधीनं सर्वम् । अत एव - 'ध्यानेनात्मनि पश्यन्ति केचिदात्मानमात्मना । अन्ये सांख्येन योगेन कर्मयोगेन चापरे । अन्ये त्वेवमजानन्तः श्रुत्वाऽन्येभ्य उपासते । तेऽपि चातितरन्त्येव मृत्युं श्रुतिपरायणाः।।' (गी. 13-24,25) इति गीतं भगवता । अतः सुष्ठुक्तम्, 'सर्वेऽपि प्राप्नुयुस्तां परगतिम्' इति ॥ 
तर्काती तपोगम्ये विषयेऽतिविचारणा । विषयस्यापचाराय भवेत् मौनं ततो वरम् ।। 
स्वत्याः 
तत्त्वमुक्ताकलापः 
256 
अन्ते तु सर्वमप्येतत् पर्यवस्येद्धिते नृणाम् । ‘उद्धरेदात्मनात्मानम्' इत्येवान्तिमघोषणा ।। 'आत्मैव ह्यात्मनो बन्धुरात्मैव रिपुरात्मनः। ' इत्येव निर्णयो ज्ञेयः परमस्सार्वकालिकः ॥ 
इदमन्रावधेयम् – मोक्षसाधनविषये सन्ति बहुधा विप्रतिपत्तयः । ज्ञानम्, भक्तिः, प्रपत्तिश्चेति त्रयः स्वतन्त्रोपायाः क्रमशोऽशक्ताधिकारिका इति केचन । कर्मयोगेन साकं चत्वारोऽपि स्वतन्त्रोपाया इति केचित्। भक्तिरेव ज्ञानम्, नातिरिक्तम् । अतश्च भक्तिः प्रपत्तिश्चेति द्वयमेवोपायः, भक्तियोगेऽशक्तस्यैव प्रपत्तावधिकारः । यद्यपि प्रपत्तिरपि ज्ञानविशेषरूपैव ज्ञानातिरिक्तस्य मोक्षसाधनत्वनिषेधात् ; अथापि उपासनारूपा प्रपत्तिः भक्तिराकिञ्चन्यादिज्ञानापेक्षया विलक्षणा । ज्ञानयोगः कर्मयोगश्च आत्मावलोकनद्वारा भक्तेः साधनभूताविति सांप्रदायिकाः । भक्तिरेक एवोपायः, प्रपत्तेराकिञ्चन्यरूपत्वेनोपायत्वमेव नास्तीति संप्रदायैकदेशिनः । वचन- रूपप्रमाणानां बहुविधत्वात् केवलैर्वचनैरर्थनिर्णयो न शक्यत एव । यद्यपि 'ज्यायसी चेत्कर्मणस्ते मता बुद्धिर्जनार्दन । तत्किं कर्मणि घोरे मां नियोजयसि केशव ।। ' ( गी. 3- 1) इति पृष्टवतेऽर्जुनाय 'लोकेऽस्मिन् द्विविधा निष्ठा पुरा प्रोक्ता मयानघ । ज्ञानयोगेन सांख्यानाम्, कर्मयोगेन योगिनाम् ॥' ( 3 ) इति साधकानां स्थितिद्वयमेवोक्तंम् भगवता । निष्ठा=अचला मनसः स्थितिः । प्रकृते श्रेयस्साधनमार्गे स्थितिर्विवक्षिता । ज्ञानयोगः, कर्मयोगश्चेति मार्गद्वयमेव अनादिकालसिद्धम् = सृष्टिविज्ञानसिद्धमित्यर्थः । पुनरपि निष्कर्षं पृष्टवतेऽर्जुनाय 'सांख्ययोगौ पृथक् बालाः प्रवदन्ति न पण्डिताः । एकमप्यास्थितस्सम्यगुभयोर्विन्दते फलम् । यत्सांख्यैः प्राप्यते स्थानं तद्योगैरपि गम्यते । एकं सांख्यं च योगं च यः पश्यति स पश्यति । ' (गी. 5-4, 5) इत्युभयोरपि अविशेषेण मोक्षसाधनत्वमेव कण्ठत एवोक्तं भगवता । तथापि भगवद्भाष्यकारैः भक्तेरेकस्या एव मोक्षसाधनत्वादिदं योगद्वयमपि आत्मावलोकनद्वारा क्रमशो भक्तिसिद्ध्यर्थतया व्याख्यातम्। तथैव परैरपि, ज्ञानस्यैकस्यैव मोक्षसाधनत्वस्थापनोद्देशेन कर्मयोगस्य ज्ञानयोगसाधनत्वपरतयैव व्याख्यातम् ।। 
किं कुर्युस्ते महात्मानः शिष्यवात्सल्ययन्त्रिताः । देशकालाधिकारादीनालोच्यैवानुरूपतः । 
तत्त्वं वदेयुर्दयया न तु सर्वं यथास्थितम् । गुरोश्शापस्तु शिष्यः स्यात् इत्युक्तमसकृत्, स्मर ! ॥ 
वेदविदूषकाणां मध्यकालिकबौद्धानां महानासीत्प्रभावः श्रीशङ्कराचार्याणां काल इति प्रसिद्ध- सुरेश्वरस्य मेतत् । वैदिककर्मणां सर्वेषां ज्ञानस्यैव परमोद्देश्यत्वात्, 'कथञ्चित् ज्ञानं संरक्षामः' इति मत्वा नैष्कर्म्यवादः प्रसन्नः स्थापितस्तैः बौद्धोपच्छन्दनाय । श्रीरामानुजाचार्याणां काले तादृशनिर्बन्धाभावात्, आत्मानं ज्ञानाधिकारिणं मत्वा जनाः नैष्कर्म्यमार्गाश्रयणेन न नश्येयुरिति रहस्यं जानन्त एते भक्तेः प्राधान्यस्थापने, तदङ्गतया कर्मयोगोऽपि स्वयं प्राप्तप्रसरः स्यात्, तेन ज्ञानमपि भक्तेरेवाङ्गं च स्यादिति जनानां कक्ष्यां वीक्ष्य, भक्तेरपि ज्ञानविशेषरूपत्वात् 'ज्ञानादेव मोक्ष' इत्यस्य विरोधाभावाच्च भक्तेरेकस्या एव मोक्षसाधनत्वं स्थापया- मासुस्ते । परं त्वत्र द्वादशाध्यायाध्ययने सर्वेषामप्यैकरस्यमेवेत्यादिकमन्यत्र द्रुष्टव्यम् ।। 
वस्तुतस्तु - प्रकृतिपुरुषसंसर्ग एव सृष्टेर्मूलमिति सर्वसंमतम् । तत्र पुरुषो विद्यामयः । प्रकृतिश्च तद्विलक्षणा क्रियामयी । अत एवाविद्यापदेनापि क्वचित् प्रकृतिरभिधीयते । अविद्या = विद्येतरत् = कर्म । कार्यसामान्येष्वपीदं द्वयमेव तत्तत्कार्यानुगुणं कारणं भवति । न हि केवलायाः प्रकृतेः केवलस्य पुरुषस्य वा 
257 
जीवसर: 
कर्तृत्वं संभवति । यद्यपि वेदान्तसिद्धान्ते जीवस्य कर्तृत्वं स्वाभाविकमिति 'कर्ता शास्त्रार्थवत्त्वात्' (ब्र.सू. 2- 3-33) इत्यादिनोक्तमिति पूर्वमेव ( श्लो. 8) न्यरूपि । परं तु जडायाः प्रकृतेःकर्तृत्वं न संभवतीत्यपि रचनानुपत्त्यधिकरणेनैव (ब्र.सू. 2-2-1 ) सिद्धम् । एवं जीवस्यैव कर्तृत्वेऽपि इतरसाधनाद्यपेक्षा तस्य वर्तत एवेति च ' यथा च तक्षोभयधा' (ब्र. सू. 2-3-38) इत्यत्राभिहितम् । कर्तृत्वे प्रकृतेरपेक्षायास्सत्त्वेनैव 'शरीरमाद्यं खलु धर्मसाधनम्' इत्यादिन्यायाः प्रावर्तन्त । प्रकृतेश्च क्रियाशीलत्वात्, क्रियागर्भा भक्तिः सुलभं मोक्षसाधनम् । पुरुषस्य विद्यापक्षपातित्वात् ज्ञानयोगे पुरुष: प्रधानम्, प्रकृतिस्सहकारिणी । आहत्य, पुरुषदृष्ट्या ज्ञानयोगः; प्रकृतिदृष्ट्या भक्तियोगश्च साधनमिति 'तत्प्राप्तिहेतुर्ज्ञानं च कर्म चोक्तं महामुने' (वि.पु.) इत्यादिवचनं प्रवृत्तम् । एतदभिप्रायेणैव 'लोकेऽस्मिन् द्विविधा निष्ठा' इत्याद्युक्तम् । साधकस्य समीचीनसाधनलाभे हि स्थितिर्लब्धा भवेत् । सा स्थितिः 'निष्ठा' इत्युच्यते । प्रकृतेर्दुर्जयत्वात्, मनसः प्रमादशीलत्वाच्च ज्ञानयोगापेक्षया भक्तियोग एव श्रेयानिति ' तयोस्तु कर्मसंन्यासात्कर्मयोगो विशिष्यते' (गी. 5- 2 ) इति कथ्यते । अत्र कर्मयोगः भक्तिः । केवल'योग' पदेनापि भक्तियोग एवोच्यते । ज्ञानयोगोऽपि 'सांख्य' पदेनाभिधीयते, न तु सांख्यसिद्धान्तसंकेतितज्ञानमार्गः । 
द्वादशाध्याये च इमौ सांख्ययोगावेव अव्यक्तव्यक्तोपासनापदाभ्यामभिधीयेते । ' एवं सततयुक्ता ये भक्तास्त्वां पर्युपासते । ये चाप्यक्षरमव्यक्तं तेषां के योगवित्तमा: ( 12 ( 1 ) इत्यर्जुनः पृच्छति । परमात्मा हि स्वरूपतो निराकारोऽपि भक्तानामनुग्रहायाकारवानपि भवतीत्यादिकमग्रिमसरे विस्तरेण विचार्यते । एतावता ब्रह्मणो द्वैविध्यादिकल्पनमत्यन्तमसमञ्जसमेव । एकमेव जलं शैत्याधिक्ये करकारूपं भजते । सैव करका औष्ण्याधिक्ये जलं भवति । तत्र कथं तयोर्भेदो वर्णयितुं शक्यः ? गमनादिशीलः पुरुषः निद्रासमये न किञ्चिञ्चलत्यपि । तावता निद्रालुर्देवदत्तः, गन्ता देवदत्तश्च परस्परं भिन्नावेव भवेतां किम्? तावानेव साकारनिराकारयोर्भेदः । एवमेव संगुणनिर्गुणयोर्वा सविशेषनिर्विशेषयोर्वा स्वरूपतो भेदो नास्तीत्यादिक- मप्यग्रिमसरे भविष्यति । अत एवं मार्गभेदोऽपि पुरुषदृष्ट्यैव, न तु लक्ष्यदृष्ट्येति 'सांख्ययोगौ पृथग्बालाः प्रवदन्ति न पण्डिताः ।' (गी. 5-4 ) ' यत्सांख्यैः प्राप्यते स्थानं तद्योगैरपि गम्यते ' ( गी. 5-5 ) इति सुस्पष्टमभिधीयते । एवमेवात्राप्यर्जुनप्रश्ने – 'मय्यावेश्य मनो ये मां नित्ययुक्ता उपासते । श्रद्धया परयो- पेतास्ते मे युक्ततमा मताः।। ' ( गी. 12-2 ) इति साकारोपासकस्यैव श्रेष्ठत्वमुक्त्वा, 'ये त्वक्षरमनिर्देश्य- मव्यक्तं पर्युपासते' (३) इत्युपक्रम्य, 'ते प्राप्नुवन्ति मामेव सर्वभूतहिते रताः । क्लेशोऽधिकतरस्तेषा- मव्यक्तासक्तचेतसाम्' (4) इति निराकारोपासकानामपि प्राप्यमेकमेव, किन्तु क्लेशोऽधिकतर इति सकारण - मुच्यते । मार्गद्वयेऽपि 'उपासते' इत्येव वर्तत इत्येतदवधेयम् । निराकारं हि तत्त्वं बुद्ध्यतीतम् । तस्योपासनमल्पप्रज्ञैर्न कर्तुं शक्यम् । ये आधिकारिकांशपुरुषास्त एवाव्यक्तोपासनार्हाः, नेतरे ॥ 
- 
ननु भोः ! संशयमिमं परिहर । अव्यक्तपदार्थः कः ? प्रकृतिस्तु न भवेदेव 'ते प्राप्नुवन्ति मामेव ' इति कथनात् । निर्मत्सरमुत्तरमुच्यताम् ॥ 
जानामि भोः ! तेऽन्तरङ्ग मर्मज्ञं न प्रकोपयेत् । किन्तु वक्ष्ये रहस्यं तत् श्रूयतां सावधानतः ॥ 
तत्त्वमुक्ताकलापः 
258 
ब्राह्मण्यं क्रमशो हीनं कलौ तस्य प्रभावतः । तपसा ब्रह्म जानीहीत्याह वैदिकधीरवाक् ॥ कथं कर्तुं शक्नुयुस्ते तपो वीर्यक्षयात् बत । तपोहान्या च विप्राणां ज्ञानं तेषां कथं भवेत् ॥ देवतानुग्रहेणैव ज्ञानं प्राप्यं न चान्यथा । भक्त्या प्रसन्नस्सर्वं हि दद्यात् स पुरुषोत्तमः || भक्तिमार्गोऽवतीर्णोऽभूत् कामधेनुस्तु सा नृणाम् । एतादृशे च समये किं ब्रूयुर्गुरवो वद || आत्मोपासनमार्गोऽपि भक्तिरूपोऽभवत्तदा । आचार्याणां हि सर्वेषां व्याख्या कालानुगा भवेत् ॥ ते प्राप्नुवन्ति मामेवेत्युक्ते भगवता स्वयम् । मत्सादृश्यं प्राप्नुवन्तीत्येव व्याख्याः न चान्यथा ॥ यदस्य परमं तत्त्वं ज्ञेयं त्वं यदि मन्यसे । वाक्यान्वयाधिकरणं सावधानमधीयताम् ।। 
यद्यपि सन्ति ‘भेदव्यपदेशात्' 'भेदव्यपदेशाच्चान्यः' (ब्र.सू.) इत्यादीनि बहूनि सूत्राणि जीवेश्वर- भेदपराणि, परन्तु समग्रं प्रकरणमेव मैत्रेयीब्राह्मणमिमां जटिलां समस्यां विमृशतीति तदेवात्यन्तं विचारा- र्हम् । बृहदारण्यके मैत्रेयीब्राह्मणे श्रूयते 'आत्मा वारे द्रष्टव्यः श्रोतव्यो मन्तव्यो निदिध्यासितव्यः' (बृ.4- 4-5, 6-5-6 ) इति । अत्र आत्मपदं कं वक्तीति गाढमन्विष्यताम् ।। 
अ 
सत्यांशस्तु – अत्र 'आत्मा वारे द्रष्टव्यः' इत्युक्त आत्मा किं जीवः, उत परमात्मा ? इति संशयः । अरे इति संबोधनम् । सर्वेषां स्वात्मा हि अत्यन्तप्रियः, अतः स एवोपास्य इति बोधनाय 'न वा अरे पत्युः कामाय पतिः प्रियो भवत्यात्मनस्तु कामाय पतिः प्रियो भवति' इत्यादिकमुच्यते । अत्र वाक्ये ‘जायायाः' इत्यध्याहार्यम् । जायाया हि पतिरत्यन्तं प्रियः । कुतः ? इति चेत्, स्वसन्तोषार्थमेव, न तु पत्युः केवलं सन्तोषार्थम् । एवमेवोपर्यपि । एवञ्च सर्वेषामपि स्वात्मैवात्यन्तं प्रियतमं वस्तु । अतः आत्मा द्रष्टव्यः । कथम् ? 'श्रोतव्यः, मन्तव्यः, निदिध्यासितव्यः' इत्युपदिश्यते । पतिजायापुत्रादि- सहपाठात् आत्मा जीवात्मैव, न तु परमात्मा, तस्य पतिपुत्रादिसंसाराभावात्, अवाप्तसमस्तकामत्वाच्च । एवमुपसंहारेऽपि 'विज्ञानघन एवैतेभ्यो भूतेभ्यस्समुत्थाय तान्येवानुविनश्यति, न प्रेत्य संज्ञास्ति' इति भूतेभ्यस्समुत्थानम्, नाशश्चोच्यते । एतदपि परमात्मनोऽसंभवात्, जीवविषयकमेव । एवञ्चोपक्रमोपसंहारयोर्जीवविषयकत्वात् जीव एवोपास्य इति पूर्वपक्षे, सिद्धान्त उच्यते ' वाक्यान्वयात् ' ( ब्र. सू. 1-4-19 ) इति ॥ 
पतिजायादिपददर्शनमात्रेणास्य महाप्रकरणस्य तात्पर्यं कथमवगन्तुं शक्येत ? न वा पतिजायादि- पदघटितं वाक्यमेवोपक्रमः, ‘विज्ञानघन एव' इत्युपसंहारो वा । किन्तु 'केनाहममृता स्याम्' इत्यमृतत्वोपायप्रश्नः खलु महोपक्रमे वर्तते । एवम् ' एतावदेव खल्वरे अमृतत्वम्' इति खलु परमोपसंहारवाक्यम् । एवं मध्येऽपि 'आत्मनि विदिते सर्वं विदितम्' इति एकविज्ञानेन सर्वविज्ञानमुक्तम् । एवम् ‘अस्य महतो भूतस्य निश्वसितमेतद्यदृग्वेदः' इत्यादिना वेदादिसकलशास्त्रयोनित्वमुच्यते । एवम् 'इदं महद्भूतमनन्तरमपारम्’ इति अपरिच्छिन्नत्वमुच्यतेऽस्यात्मनः । एतादृशानां वाक्यानां सांसारिणि जीवे कथमन्वयश्शक्यः ? अतः 'आत्मा वारे द्रष्टव्यः' इति परमात्मन एव द्रष्टव्यत्वमुच्यते, न तु जीवात्मनः ॥ 
तर्हि जीववाचिपदानां कथं परमात्मनि समन्वयः ? अत्रैव समस्याविर्भावः । जीवस्यापि परमात्मकार्यत्वेन एकविज्ञानेन सर्वविज्ञानसिद्ध्यर्थं कार्यकारणयोरनन्यत्वसूचनाय जीववाचिशब्देन परमात्माभिधानमिति आश्मरथ्या- 
. 
259 
जीवसरः 
1 
चार्यमतम् । परं ज्योतिरुपसंपत्स्यमानस्य परमात्मना सहैक्यसूचनाय भाविगत्याश्रयणेन तथाभिधानमिति औडुलोमिमतम् । तृतीयं मतम् ' अवस्थितेरिति काशकृत्स्न : ' ( 22 ) इति । 'अवस्थिति' पदमत्र न 
तावत्स्पष्टार्थम् । ‘ब्रह्मण एव जीवभावेनावस्थितेः' इति परव्याख्यानम् । ‘परमात्मनो जीवशरीरितया - अद्वैतिन: वस्थितेः' जीवस्य परमात्मशरीरत्वात् शरीरवाचिशब्दानां शरीरिपर्यन्तबोधस्वाभाव्यात् तथावचनमिति सिद्धान्त - रामानुजस्व व्याख्यानम् । पूर्वमन्तराधिकरणे ' स्थानादिव्यपदेशाच' (ब्र. सू. 1-2-14 ) इति सूत्रस्य विषयस्तु पक्षद्वयेऽपि 'यश्चक्षुषि तिष्ठन् ' (बृ.5-7-3) इत्यन्तर्यामिब्राह्मणवाक्यमेव । अस्य व्यतिरेकाभिधानम् ‘अनवस्थितेः’(17) इत्यादिसूत्रमिति स्पष्टम् । एवञ्चात्रावस्थितिः सूत्रशैलीस्वारस्यात् अन्तर्यामितयावस्थितिरेवेत्येव स्वरसम् ॥ 
ननु ब्रह्मर्षीणामप्येवं कथं मतभेद इति चेत्, अद्यतनपण्डितानामिव नायं मतभेदः, किन्तु दृष्टिभेदः । अत एवैषां समन्वयोऽप्यस्त्येव । आत्मतत्त्वं हि 'अविज्ञातं विजानतां विज्ञातमविजानताम्' इत्येवं रूपम् । एतत्प्रदर्शनमपि न बुद्धिभेदं जनयेत्' इति न्यायकृतम् । शरीरशरीरिभावतत्त्वपरिज्ञाने एतत्सर्वमपि सुगमम् । अत एव प्रत्येकं बादरायणमतं नोक्तम् ।। 
व्यक्तीभवेत्तु समये सर्वं सत्यंम् रहोमयम् । यदीच्छेत् भगवान् एवमाचार्याश्शिष्यवत्सलाः ।। 
एवं पर्यालोचने – मैत्रेयीब्राह्मण एवेयं समस्या सूचिता । 'विज्ञानघन एवैतेभ्यो भूतेभ्यस्समुत्थाय तान्येवानुविनश्यति न प्रेत्य संज्ञास्ति' (बृ. 4 - 4 - 12 ) इति याज्ञवल्क्येनोक्ते, तद्वाक्यश्रवणेन 'अत्रैव मा भगवानमूमुहत्' इति मैत्रेय्या स्वस्या मोहेऽभिहितेऽपि 'न वा अरे अहं मोहं ब्रवीमि अलं वा अरे इदं विज्ञानाय' (17) इति याज्ञवल्क्येनोत्तरमभिहितम् । अस्त्यत्रैव समस्या | 
रहस्यज्ञाश्च ते मग्ना आचार्या धर्मसंकटे । न बुद्धिभेदं जनयेदिति स्मृत्वा दयालवः ॥ विज्ञानं क्रमशो नष्टं हन्त ! कालप्रभावतः । सुस्पष्टमेव वक्तव्यं जिज्ञासुस्वान्तशान्तये ॥ सृष्टेरन्तिमसीमा तु पुरुषः प्रोच्यते बुधैः । तस्मान्नान्तर्हितं सर्वं तदेवाद्य विविच्यते ॥ विषयस्यातिगांभीर्यात् पौनःपुन्येन चिन्तनम् । कर्तव्यमिति संप्रोक्तम्, दोषो न ह्यत्र विद्यते ॥ 
। 
TSITE 
'आत्मन आकाशस्संभूतः' इति सृष्टेरुपक्रमः, 'अद्भ्यः पृथिवी' इति च समाप्तिः । उत्तरत्र व्यष्टिसृष्टिरित्यादिकं पूर्वमेवोक्तम् । 'अन्नात्पुरुषः' इति व्यष्टेस्समाप्तिः । 'स वा' इत्याद्यनूद्य तस्यान्नरस- 
| 'सवा' मयत्वमुच्यते । शरीररचनायामन्नरसः प्रथमो धातुः । स एवोपरि रक्तमांसमेदोमज्जास्थिशुक्ररूपेण परिणतः शरीरं भवति । एतादृशमेव शरीरं भूतात्मतत्त्वस्याविर्भावकारणमिति 'विज्ञानघन एवैतेभ्यो भूतेभ्यस्समुत्थाय' इत्युच्यते । इदं हि शरीरं चेतनापृथक्सिद्धं चैतन्याभिव्यक्तिकारणम् । तादृशः परिणामः किं मनुष्यबुद्ध्या विश्लेषयितुं शक्यः ?' क्रियाप्रतिक्रिया' न्यायेन तादृशविलक्षणपरिणामविशिष्टानि अभिव्यक्तचैतन्यानि भूतानि शरीराकाराणि भूतात्मा' इत्युच्यन्ते । एत एव जीवात्मनः सुप्तावस्थायामपि परिज्ञानमन्तरापि, मशकपि- पीलिकादिभ्य आत्मानं स्वयं रक्षन्ति कण्डूयनादिना । तत् कथं जडं भवेत् ? किञ्च निमीलिताक्षस्यापि पुरुषस्य स्वशरीरसद्भावः, तत्क्रियादिकं च स्पष्टं भासते । तत् कथम्? शरीराकारेण परिणतं जीवचैतन्यमेव तदा 
क 
तत्त्वमुक्ताकलापः 
260 
[ ध्याननियोगवादविमर्शः ] 
113. 
ध्यानादृष्टेन साक्षात्कृतिरुपजनिता बाधते चेत् प्रपञ्चं 
तन्तुः 
नर्तकः 
तत्तुल्यार्थैव शाब्दी प्रमितिरपि न किं बाधते पूर्वमेव । ज्वाक्यादौ परोक्षादपि हि निजगदुर्बाधमध्यक्षबुद्धेः 
नाप्यत्रादृष्टरूपामहितविमथनीं शक्तिमङ्गीकरोषि ॥ ४३ ॥ 
प्रकाशते, चैतन्यस्य स्वप्रकाशत्वात् । तच्च चैतन्यं किंरूपमित्यादिकं पूर्वमेव (श्लो. 4) बहुधा शोधितमत्र स्मर्तव्यम् । एवं भूतात्मानमारभ्यापरमात्मानमस्मिन् शरीर एवावतिष्ठन्ते चैतन्यरूपाणि तानि । अत एवोच्यते 'पुरुषे त्वेवाविस्तरामात्मा' इति । आविस्तराम् = आविर्बभूवतराम् । एतादृशं व्यापकमवस्थानमेव 'अवस्थितेरिति काशकृत्स्नः' इत्यत्रावस्थितिपदस्यार्थः । स एव शरीरेन्द्रियादिषु 'अहं' प्रतीतिहेतुः, अन्ते 'अहं ब्रह्मास्मि' इत्यनुभवस्य च हेतुः अतस्सुष्ठुक्तम् - " भूतात्मा चेन्द्रियात्मा च बुद्ध्यात्मा च तथा भवान् । जीवात्मा परमात्मा च त्वमेवं पञ्चधा स्थितः ॥' इति ब्रह्मर्षिवरिष्ठैः । अस्य विवरणमिव वचना- न्यवधेयानि – 'निजलालासमायोगात् कोशं वा कोशकारकः । कारणान्येवमादाय तासु तास्विह योनिषु ॥ कीटः सृजत्यात्मानमात्मा च संभूय करणानि च ।। (3-148. याज्ञ) 'यथा हि भरतो वर्णैः वर्णयत्यात्मनस्तनुम् । नानारूपाणि कुर्वाणस्तथात्मा कर्मजास्तनूः । । ' ( 162 ) इत्यादीनि ॥ 
- 
एतावदेव पर्याप्तं सूक्ष्मधीभ्यस्तु सूचनम् । प्रामाणिकानां पुसां हि सहकुर्यात्स्वयं हरिः ।। 
इतोऽपि खलु विस्तारोऽपेक्षितो यदि सह्यताम् । स एव दर्शयेत् सर्वं काले ह्याश्रितवत्सलः ।। ४२ ।। 
= 
एवं स्वमतमुपन्यस्य, तत्प्रतिष्ठायै परमतानि विमृशन्, प्रथमं ध्याननियोगवादं निराकरोति- अदृष्टेन ध्यानेत्यादिना । ध्यानादृष्टेन= ध्यानजन्येनालौकिकेन नियोगेन उपजनिता = उत्पादिता साक्षात्कृतिः = ब्रह्मसाक्षात्कारः प्रपञ्चम् = प्रतीयमानं प्रपञ्चं बाधते चेत् = निवर्तयति यदि, तत्तुल्यार्थैव = ध्याननियोगजन्य- साक्षात्कारेण समानविषययण्येव शाब्दी = श्रवणजन्या प्रमितिरपि = प्रमात्मकज्ञानमपि पूर्वमेव = साक्षात्कार- जननात् पूर्वमेव किम् = कुतो न बाधते प्रपञ्चभ्रमं न निवर्तयति ? 'श्रोतव्यो मन्तव्यो निदिध्यासितव्यः' (बृ.6-5-6) इति श्रुत्या श्रवणमनननिदिध्यासनानां विधानात्, प्रथमम् आत्मस्वरूपं गुरुमुखात् श्रुत्वा, मनन- निदिध्यासनयोः करणात् आत्मविषयक : साक्षात्कारो जायत इति ते वदन्ति । तत्रैव प्रश्नः - श्रवणजन्यज्ञानस्य साक्षात्कारस्य च भेदोऽस्ति, न वा? अस्ति चेत्, विषयभेद आवश्यकः, ज्ञानानां भेदस्य विषयभेदाधीन- त्वात् । प्रकृते ब्रह्मणः निर्विशेषत्वात् विषयभेदो दुर्वचः । अथवा ब्रह्म सविशेषं स्यात् । तथा चापसिद्धान्तः । 'विषयभेदो नास्ति' इति द्वितीयकल्पे, प्राथमिकं ज्ञानमेव श्रवणजन्यं कुतः प्रपञ्चभ्रमं न निवर्तयति ? 
ननु प्राथमिकं ज्ञानं परोक्षरूपम् । प्रपञ्चभ्रमस्त्वपरोक्षरूपः । अपरोक्षभ्रमस्य परोक्षज्ञानं न बाधकं 
नि भवेत्, दुर्बलत्वात् । अतः मननदिध्यासनसंस्कृतः मानसः साक्षात्कार एव भ्रमनिवर्तक इत्यत्राह ज्वालैक्यादावित्यादि । ज्वालैक्यादौ - 'सेयं दीपज्वाला' इत्यैक्यप्रत्यभिज्ञास्थले परोक्षादपि = 
E 
- 
261 
जीवसर: 
+ 
अनुमितिरूपाद्भेदज्ञानादपि अध्यक्षबुद्धेः = ऐक्यावगाहिनः 'सेयं दीपज्वाला' इति प्रत्यभिज्ञात्मकप्रत्यक्ष- ज्ञानस्य बाधम् = निवृत्तिंम् निजगदुर्हि = सर्वेऽप्यवदन् किल । 'हि' इति प्रसिद्धिसूचनाय । ननु परोक्षरूपं गरुडविषयकज्ञानं न विषहरम्; गरुडध्यानजन्यमपरोक्षज्ञानं तु विषहरं लोके दृष्टम् । तद्वदेव श्रवणजन्यं ज्ञानं न प्रपञ्चभ्रमनिवर्तकम् । ध्यानजन्यं तु निवर्तकं भवेदित्यत्राह - नात्रेत्यादि । अत्र = प्रकृतज्ञाने अहित- विमथिनीम्=प्रपञ्चभ्रमनिवर्तनक्षमाम् अदृष्टरूपाम् = दृष्टविलक्षणाम् अलौकिकींग् शक्तिम् = शक्तिविशेषम् न अङ्गीकरोषि । तदा हि गरुडजपनिवर्त्यविषवत् प्रपञ्चस्य सत्यत्वप्रसङ्गः ।। 
प्रेरणा 
श्रीशङ्कराचार्यात् प्राक् स्थितेषु वेदान्तिषु स्वरूपपरिणामवादी भर्तृप्रपञ्चः प्राचीनतमः । ब्रह्मस्वरूप- परिणामवादे बौद्धैर्बहुधा दूषिते, वेदान्तसमर्थनायोद्यतो श्रीशङ्कराचार्यात् प्राचीनतरः मण्डनमिश्रस्तु विवर्त- वादी । पूर्वोत्तरमीमांसाचार्यो मण्डनमिश्रः ब्रह्मसिद्धौ ध्याननियोगवादं समर्थयति । पूर्वमीमांसायामिवोत्तरमीमांसा- यामपि लिङो नियोगोऽर्थः । 'लिङ्' श्रवणेन हि सर्वोऽपि जानाति ‘अयं मां नियोजयति' इति । लौकिकवाक्येषु वक्तुरिच्छैव नियोगः । अपौरुषेये वेदे तदसंभवात्, शब्दगत एवं कश्चनातिशयः पुरुषं 
+ द्रष्टव्यः प्रेरयति । अयमेव भाट्टैः शाब्दी भावनेत्युच्यते । 'आत्मा वारे श्रोतव्यो मन्तव्यो निदिध्यासितव्यः' (बृ. 4-4-5, 6-5-6) इति । यद्यपि श्रुतौ 'द्रष्टव्यः' इति दर्शनं विधीयते, अथापि दर्शनरूपस्य ज्ञानस्य विधानासंभवात्, ‘निदिध्यासितव्यः' 'ओमित्येवात्मानं ध्यायथ स्वस्ति वः पाराय तमसः परस्तात्' (मुं. 2- परे स्थिताय 2-6) इत्यादौ मोक्षफलाय ध्यानमेव विधीयते । तेन च ध्यानविषयो नियोगो ज्ञायते । अग्निहोत्राद्यनुष्ठानेन जातो नियोगः यथा स्वर्गं ददाति, तथा ध्यानजन्यो नियोगो मुक्तिं ददाति । नियोगो नाम अलौकिकमपूर्ववत् स्वतन्त्रतत्त्वम् । 'चिरध्वस्तं फलायालं न कर्मातिशयं विना' (कु.1-9) इति न्यायेन, क्षणिकायाः यागरूपक्रियायाः कालान्तरभाविस्वर्गसाधनत्वे कथमाश्वास: ? इति प्रश्ने 'अग्निहोत्रं जुहुयात् स्वर्गकामः' इत्यत्र श्रूयमाणो विधिरेव, राजाज्ञावत् आश्वासं ददाति । विधिर्नाम लोके राजादिनियोगः । अपौरुषेये वेदे अलौकिको नियोग एव नूनं स्वर्गं दास्यति । एवं 'ध्यायथ' इति ध्याननियोग एव मोक्षं दास्यति इति वादः 'ध्याननियोगवादः' || 
परं तु – तन्मते बन्धस्य जगतो मिथ्यात्वात्, ब्रह्मज्ञानेन जगतो बाधो वक्तव्यः । तर्हि 'श्रोतव्यः' इति गुरुमुखात् श्रवणजन्यं ज्ञानं कुतो बन्धं न निवर्तयति ? इति चेत्, 'क्षीरं मधुरम्' इति जानतोऽपि पित्तदोषेण रसनायां दूषितायां क्षीरं तिक्तं यथा भाति, तथा श्रवणेनैव जगन्मिथ्यात्वे निश्चितेऽपि, मनसि जगद्धुमहेतुभूतभेदवासनया दूषिते भ्रमनिवृत्तिर्न भवति, बन्धो न निवर्तते । ध्यानजन्यग्नियोगेन वासनायां निरस्तायां, तदेव मनः शुद्धं सत् ब्रह्मापरोक्षज्ञानं जनयति । अत एवेदं ज्ञानं मानसम्, न शाब्दम् । तेन जगतो मिथ्याभूतस्य बाधात्, बन्धः निवर्तते । इदं कथं ज्ञायते ? इति चेत्, “ध्यायथ' इति नियोगेन ज्ञायते । ज्वालैक्यभ्रमस्थले अनुमानेन भेदज्ञाने सत्यपि, चक्षुरिन्द्रियस्य ज्वालाभेदग्रहणसामर्थ्याभावेन न गृह्यते । एवम्‘एकश्चन्द्रः' इति निश्चये सत्यपि अङ्गुल्यवष्टंभदोषेण चन्द्रद्वयदर्शने जाते, परस्परं बाध्य - बाधकभावो न दृश्यते; अन्यतरस्य दोषमूलकत्वेन दुर्बलत्वात् । तादृशदोषापनयनार्थमेव ध्यानादिप्रयास- 
तत्त्वमुक्ताकलापः 
262 
स्सर्वोऽपि । सर्वेषामपि समस्येयं समाना । 'श्रोतव्यः' इत्युक्तश्रवणजन्यज्ञानस्य, लोकानुभवस्य च महदन्तरं वर्तते । जगन्मिथ्यात्वपक्षे वा, जगत्सत्यत्वपक्षे वा अनुभवः सर्वेषां समान एव । शतशो वेदान्तश्रवणेऽपि न किञ्चिदपि कार्यकारि भवति, केशादिकं तथैवानुभूयत इति सर्वानुभवसिद्धम् । तत्कुतः ? अतः 'यश्चोभयोस्समो दोषः' इति न्यायेन न वयं प्रश्नार्हा इति चेत्, प्रपञ्चसत्यत्वपक्षे, सत्यस्य सकृच्छ्रवणमात्रेणानिवृत्तिर्युज्येतापि । प्रपञ्चमिथ्यात्ववादिनां मते तु मिथ्याभूतस्य वस्तुनः, तत्त्वज्ञाने जाते सकृदेव निवृत्तिरावश्यकी । निवृत्तिस्तु जातैव । परन्तु सर्पभ्रमनिवृत्त्यनन्तरमपि पूर्वं सर्पभयाज्जातस्य शरीरकंपादेरनुवृत्तिर्यथा दृश्यते, तथा प्रपञ्चभ्रमनिवृत्तावपि भेददर्शनमनुवर्तते । इयमवस्थैव जीवन्मुक्ति- रित्युच्यते इति नानुपपत्तिरित्यपि न समीचीनम्; भेददर्शनस्यैव भ्रमपदार्थत्वेन, 'प्रपञ्चभ्रमो निवृत्तः, भेददर्शन- मनुवर्तते' इत्युन्मत्तप्रलापायते । सिद्धान्ते तु शरीरकंपादेस्सत्यत्वात् सर्पभ्रमनिवृत्त्यनन्तरमपीषदनुवृत्ति- र्युज्यते । अतस्सर्वमिथ्यात्वपक्ष एवानुपपत्तिरपरिहार्या । 'मिथ्याभूतस्य सर्पस्य न हि दण्डेन मारणम्' इति खलु न्यायः । एतदर्थं बहुधा क्लिश्यन्ति जगन्मिथ्यात्ववादिनः ।। 
सिद्धान्ते तु जगतस्सत्यत्वात् ज्ञाननिवर्त्यत्वं न संभवत्येव । मुक्तिरपि भगवदनुग्रहाधीना । 'फलमत युक्तिसिद्धत्वात् उपपत्तेः' (ब्र. सू. 3-2-36 ) इति हि बादरायणः । वेदान्तशास्त्रं भक्ति मार्गानुसारीत्यसकृद्वर्णितम् । भक्तिरेव सर्वं दास्यति । अव्यक्त (ज्ञान) मार्गे त्वेवं वक्तुं न शक्यते । सगुणनिर्गुणविभागादिकं न क्षोदक्षम- मित्यग्रिमसरे प्रदर्श्यते || 
भक्ति:, ज्ञानम् 
वस्तुतस्तु - मार्गः व्यक्तो वा, अव्यक्तो वा भवतु ! मार्गद्वयेऽपि जगत् एकरूपमेव भवेत् । 'ज्ञान- वाटिका मार्गिणां जगत् स्वप्नतुल्यम्, भक्तिमार्गिणां तु भगवदारामरूपम्' इत्यादिकं तु कल्पनामात्रम् । न हि परिव्राट्कामुकशुनां भावनाभिः पुरोऽवस्थितं परिवर्तितं भवेत् । श्रवणवेलायां हि वेदान्तशास्त्रं केवलं दृष्टान्तमात्रावलम्बि । अत एव ' यथोर्णनाभिः (मुं. 1-1-7 ) 'यथा सुदीप्तात्पावकात् ' (मुं.2-1-1) 'यथा नद्यः स्यन्दमानाः' (मुं. 3-2-8) 'यथा पादोदर:' (प्र. 5-5 ) 'यथा मक्षिकाः' (प्र. 2-8) 'अरा इव घाँस, कासः रथनाभौ (प्र.2-6) 'मुञ्जादिवेषीकाम्' (कठ. 2-3-17) 'अग्निर्यथा' (कठ.2-2-9) 'वायुर्यथा' (10) 'सूर्यो यथा ' ( 11 ) 'यथोदकम् ' ( कठ. 2-1-18, 19) 'यथा सौम्यैकेन मृत्पिण्डेन' (छां. 6-1-8) 'यथा प्रियया संपरिष्वक्तः' (बृ.6-6-21) 'यथा वृक्ष:' (बृ.5-1-28) 'यथा सैन्धवघनः' (बृ.6-5-13) 'यथा प्रकाशयति' (गी. 13-33) 'सूत्रे मणिगणा इव' (गी. 7-7 ) 'क्षीरवद्धि' (ब्र.सू. 2-1 ) इत्यादौ सर्वत्र सत्यभूतानामेव दृष्टान्तत्वमुक्तम् । कुत्रापि रज्जुसर्पशुक्तिरजतादिदृष्टान्ताः कुतो न प्रदर्श्यन्त इति गाढं चिन्तनीयम् । एवं सति अनन्तरकालिकाः पण्डिता रज्जुसर्पादिदृष्टान्तं कल्पयित्वा वृथाऽऽग्रहेण किमर्थं किश्यन्तीति न जानीमो वयम् ॥ 
दुराग्रहं 
अयि भोः ! त्वं वा एवं मुधाग्रहं कुतो वहसि जगतस्सत्यत्वसाधनाय । यदि जगत् सत्यं स्यात्, तत्कथं हेयं भवेत् ? सम्यक् पृष्टमायुष्मता । जगतः सत्यत्वे जनानां तस्य त्याज्यत्वबुद्धिरेव न स्यादिति सद्भावनया जगन्मिथ्यात्वमातिष्ठसे यदि, तर्हि श्लाघनीयोऽसि त्वम् । यतस्त्वम् 
+ वैधर्म्याच्च न स्वप्नादिवत् " 
263. 
जीवसर: 
'युक्तयानुपेतामसती प्रकल्प्य यद्वासनामर्थनिराक्रियेयम् । आस्थानिवृत्त्यर्थमवादि बौद्धैः ग्राहंगतास्तत्र पतिताः कथञ्चिदन्ये ।।' (श्लो. वा. निरा. 201 ) इति भट्टपादोक्तदिशा न ग्राहंगतः । संमतेयमतिरेकोक्तिस्साधूनामपि "अतिशय " लोकहितप्रवणमनसां कदाचित् । यथा 'जुगुप्सितं धर्मकृतेऽनुशासतः स्वभावरक्तस्य महान् व्यतिक्रमः । यद्वाक्यतो धर्म इतीतरः स्थितो न मन्यते तस्य निवारणं जनः ॥' ( भाग 1-5-15) इति साक्षाद्व्यासं 
प्रति भगवन्नारदवचनम् ॥ 
परन्तु प्रकृतेऽबाधितत्वं हि सत्यपदप्रवृत्तिनिमित्तम् । 'यद्रूपेण यन्निश्चितं तद्रूपं न व्यभिचरति तत्सत्यम्' इति हि श्रीशङ्कराचार्यैरप्युक्तम् । एतच्च तत्तद्वस्तुस्वरूपानुरोधेन तरतमभावापन्नम् । यद्यपि सत्यपदं परिपूर्णार्थदृष्ट्या ब्रह्मण्येव पर्यवस्येत्; तावतान्यत्र तत्पदं न प्रयोक्तव्यमिति तु आग्रहमात्रम् । अबाधितत्वं च देशतः, कालतः स्वरूपतश्चेति त्रिविधमबाधितत्वं परिपूर्णं ब्रह्मण्येव । इतरत्र तु तत्तदेशकालस्वरूपैरबाधितत्वम् वर्तत एव । घटपटादिर्हि यस्मिन् देशे, यस्मिन् काले, येन रूपेण प्रतिपन्नः, तत्रैव देशे, तस्मिन्नेव काले, तेनैव रूपेण बाधः लोके यस्य कस्यापि दृश्यते वा ? घटस्य नाशानन्तरं संपूर्णतया तस्य बाधो दृश्यते किलेति चेत्; 'घटस्य नाशानन्तरम्' इति कथनेनैव सः न घटस्य कालः इत्युक्तं भवति । तेन घटस्यानित्यत्वमात्रं ख्यापितं भवति, न मिथ्यात्वम् । रज्जुसर्पादिस्थले तु 'पूर्वमत्र असन्नेव सर्पो मया ज्ञातः' इति, सर्पभानकालदेशयोरेव सर्पाभावः गृह्यते । अतः रज्जुसर्पो मिथ्या । नैवं वल्मीकस्थसर्पः कदाचिदपि कस्यचिदपि बाधितो दृष्टः ॥ 
न च अस्त्येव व्यावहारिकं सत्यत्वं घटादीनामपि । परन्तु तेषामपि ब्रह्मज्ञानेन दृश्यते बाधः इति जीवन्मुक्तदर्शनदृष्ट्या वाच्यम्; किमभिप्रेतमायुष्मतः ? किं श्रवणजन्यब्रह्मज्ञानदृष्ट्या ? किं समाधिकालिकब्रह्मानुभवदृष्ट्या, उत मुक्तिकालिकब्रह्मानुभवदृष्ट्या ? नाद्यः, अननुभवात् । न द्वितीयः, तदा ब्रह्मभिन्नवस्तुग्राहकसाधनस्याभावादेव घटादेरग्रहणम्, न तु घटादेरभावात्; अन्यैस्तदैव तद्घटादेर्दर्शनात् । न चान्यदृष्ट्या घटादेस्सत्त्वेऽपि तत्पुरुषदृष्ट्या तदा नास्त्येव घटादिरिति वाच्यम्, योग्यानुपलब्धिर्हि अभावे प्रमाणम् । योग्यता च समाधिस्थपुरुषस्य नास्त्येव । अतस्तदा न घटाद्यभावसिद्धिः । स्वप्नजाग्रदवस्थयो- वैलक्षण्याभावभ्रमादेवमुच्यते । स्वाप्नपदार्थाः खलु तत्तत्पुरुषमात्रानुभाव्याः । नैवं जाग्रत्पदार्थाः । एवं सति प्रत्ययस्सर्वोऽपि मिथ्या, प्रत्ययत्वात्; स्वाप्नप्रत्ययवत् इति वदतो बौद्धस्य भवान् सोदरः । इष्टमेव तदिति चेत् 'वैधर्म्यं हि भवति स्वप्नजागरितयोः । किं पुनर्वैधर्म्यम् ? बाधाबाधाविति ब्रूमः । बाध्यते हि स्वप्नोपलब्धं वस्तु । ... नैवं जागरितोपलब्धं वस्तु स्तंभादिकं कस्यांचिदप्यवस्थायां बाध्यते + (ब्र. सू. 2-2-29शं.) इति भवदाचार्यवचनं मन्त्रवज्जप । न तृतीयः, 'केन के पश्येत्' (बृ. 4-4-14 ) इति मुक्तौ घटादिद्रष्टुरहमर्थ - नाशस्य भवताभ्युपगमात् प्रत्यभिज्ञाया असंभव एव । जीवन्मुक्ताः जगदेव न पश्यन्तीति केचन मन्यन्ते । $ रज्जुसर्पवल्मीकसर्पभेदस्तेषां नास्तीत्यपरे एवं परस्परविरुद्धवर्णनमप्यस्माकं भूषणमेवेति च मन्यन्ते । 
जीवन्मुक्तिविषयः परीक्ष्यतेऽग्रतः (श्लो. 73) ॥ मधुसूदन सरस्वती 
एते पहसन्तीह ज्ञानिनो बालिशा बत । कल्पनामात्रमेतत्तु वक्ष्यामो नाधिकं त्विह ।+ वेदाध्ययनाकर्तृकः' 
1/ 
तत्त्वमुक्ताकलापः 
प्रशीय 
264 
[निष्प्रपञ्चीकरणनियोगवादनिरासः ] 
114. निर्दिष्टो निष्प्रपञ्चीकरणविधिरसौ गौडमीमांसकाप्तैः 
दृष्टो न क्वापि दुर्निर्वहमपि करणाद्यत्र साध्याविशेषात् 
I 
एतेन तुरीयोऽपि पक्षः समाहितः । वस्तुतस्तु मुक्तिकालिकानुभावमधिकृत्यात्रे विस्तरेण विचारयामः।। यदीदं सर्वमुदस्य जगन्मिथ्यात्वमातिष्ठसे त्वम्, तदा साधनादीनां सर्वेषाम् श्रीरामकृष्णाद्यवताराणाम्, सर्वधनभूतस्य भारतीयानां सर्वस्वस्य वेदस्य च मिथ्यात्ववासनयाऽतिक्लेशितव्यं भवेदिति हितबुध्योक्त्वोपरम्यते । अत १यादवैरुक्तम् एवैतन्मतमधिकृत्य प्राक्तनैरेवोक्तम् - वेदोऽनृतो बुद्धकृदागमोऽनृतः प्रामाण्यमेतस्य च तस्य चानृतम् । समज्ञानवन्तः बोद्धानृतो बुद्धिफले तथानृते यूयं च बौद्धाश्च समानसंपदः इति । अस्माकं मते तु — जगतः सत्यत्वेऽपि सत्यात् सत्यतरः स्वात्मानुभवः, सत्यनतमश्च भगवद्नुभवो मुक्तिरिति न काप्यनुपपत्तिः ॥ 
वस्तुतस्तु – जगतस्सत्यत्वसमर्थनमपि तस्य भगवद्विभूतिरूपत्वानुसन्धानार्थं वस्तुस्थितिकथनमेव । तेन च साधकस्य द्वंद्वातीतत्त्वं सुलभम् । जगन्मिथ्यात्वपक्षे जगतः हेयत्वमावश्यकम् । एवञ्च हेयोपादेयविभागे सति, कथं द्वंद्वातीतत्वम् । उच्यते च द्वंद्वातीतानामेव मुक्तिः गीतायामसकृत् ‘द्वंद्वैर्विमुक्ताः' इत्यादि । ननु ‘सत्यात् सत्यतमप्राप्तिर्मुक्तिः' इत्यनुपदमेवोक्तं भवता । तर्हि जगतो हेयत्वमप्यावश्यकम् । एवं सति द्वंद्वातीतत्वं कथमिति चेत् ; वस्तुयाथात्म्यज्ञानार्थं तथोक्तम् । अपि च साधनारंभकालदृष्ट्या, परमात्मव्यतिरिक्ते वैराग्याय तथोक्तम् । साधनेन भगवति प्रसन्ने, जगतो भगवद्विभूतिरूपत्वेऽवगते तु, अस्य त्याज्यत्वभावनाप्यप- गच्छति । अत एव 'वैकुण्ठवासेऽपि न मेऽभिलाष:' (वै. पं. 49 इत्युद्घोषयन्ति । अतोऽन्ते यद्भविष्यति, तत् स्वयं सहजतो भवेत्, उर्वारुकस्य बृन्तादिव मोक्षः । अतो न काचिदनुपपत्तिः । नन्वस्मा- कमपि जगन्मिथ्यात्वसाधनादिकमप्येवमेवैत्यादिकं समानमेवेति चेत्, श्लाघनीयोऽसि तर्हीत्यादिक- मप्युक्तमेव । तत्त्वतस्तु – ऋतसत्यपदयोर्यथावदर्थानिर्णयमूलक एव जगन्मिथ्यात्ववाद इति समनन्तरसरे स्पष्टीभविष्यति ॥ ४३ ॥ 
- 
1 
एवं ध्याननियोगवादं निरस्य, भर्तृप्रपञ्चसंमतं निष्ठापञ्चीकरणनियोगवादमपि निराकरोति - निर्दिष्ट इत्यादिना । असौ निष्ठापञ्चीकरणविधिः 'गौडमीमांसकाप्तैः निर्दिष्टः = निरूपितः क्वापि = कुत्रापि वेदे न दृष्टः = 'यजेत' इतिवत् कुत्रापि न हि दृश्यते । लिडर्थो हि नियोगः । 'सप्रपञ्चं ब्रह्म निष्यपञ्चं कुर्यात् ' इति न हि दृश्यते । 'ध्यायथ' इत्यादिकं त्ववरमुक्तिसाधनोपासनाविषयकं तेषाम् ॥ चतुर्मुखलोक प्राप्तिः अयं भावः - नित्यमुक्तस्वरूपमपि ब्रह्म अविद्यावशात् प्रपञ्चरूपेण परिणतं सत् प्रपञ्च- विशिष्टं भवति । तादृशी स्थितिः यदि निवर्तेत, तदा ब्रह्म शुद्धमवशिष्येत् सैव मुक्तिः । एते किल स्वरूपपरिणामवादिनः जरदद्वैतिन इति प्रसिद्धाः, न विवर्तवादिनः, मीमांसासंप्रदायनिष्ठाः । मीमांसायां विधिरेव प्रधानभूतः । अत एवात्र 'गौडमीमांसक' इति सोपहासोक्तिः । अयं च निष्प्रपञ्चीकरणनियोगवादः 'न दृष्टेर्द्रष्टारं पश्ये : ' (बृ.5-4-2 ) इत्यादिविधिमूलः उभयलिङ्गाधिकरणें 
16 
265 
जीवसर: 
' दर्शनाच' (ब्र. सू. 3-2-21 ) इत्यत्र श्रीशङ्कराचार्यैः विस्तरेण खण्डितः । एवं 'तत्त्वमसि' इति वाक्यजन्यज्ञानादेव बन्धनिवृत्तिः । श्रवणसमनन्तरं बन्धनिवृत्तिः न दृश्यते किल, तत् कुतः ? इति प्रश्ने; चिरकालादृढाया भेदवासनायाः प्रबलत्वात् असकृत् श्रवणमनननिदिध्यासनैः भेदवासनायाः क्षये, तदेव पूर्वश्रुतं 'तत्त्वमसि' इत्यादिवाक्यं प्रत्यक्षरूपं ज्ञानं जनयति । तेन प्रत्यक्षरूपः भेदप्रपञ्चोऽपि निवर्तते इति शाङ्करमते, तत्राऽपि विवरणकारमतेऽभिधीयते । अयमेव शाब्दापरोक्षवादः अनुपदं ( श्लो. 46) परीक्ष्यते । भामती तु मानसापरोक्षं वर्णयति । प्राचीनाद्वैतिमण्डनमिश्रसंमते ध्याननियोगवादे, ध्यानविध्यर्थभूतनियोगबलात्, मानसिकमद्वैतापरोक्षज्ञानं जायते, यथा अग्निहोत्रयांगजन्यनियोगबलात् कालान्तरे स्वर्गो भवति, तथा । भामतीकारो वाचस्पतिमिश्रोऽपि मानसापरोक्षवादीत्युक्तम् । अयं ध्याननियोगवादः श्रीशङ्कराचार्यैः समन्वयाधिकरणे दूष्यते । भगवद्रामानुजैस्तु इदं द्वयमपि, शाब्दापरोक्षवादेन सह समन्वयाधिकरण एवादूषि ॥ 
T 
ननु, 'न दृष्टेः द्रष्टारं पश्येः' इति श्रुतिरेव तादृशनियोगविधिः । 'दृष्टेः' इति पञ्चमी वा षष्ठी वा । दृष्ट्यपेक्षया द्रष्टारं न पश्येः; दृष्टेः कर्तारं न पश्येः, किन्तु दृष्टिरूपमेव पश्येः । धर्मास्त्वौपाधिकाः, न तु मिथ्याः । भर्तृप्रपञ्चो हि परिणामवादी, न तु विवर्तवादी । अत एव श्रीशङ्कराचार्यैः बहुधा स खण्ड्य- ते । अविद्यारूपोपाधिवशात् ज्ञातृत्वादयो धर्माः सांख्यवदौपाधिकाः । एवमौपाधिकधर्मविशिष्टं ब्रह्म, निरुपाधिकं शुद्धं कुर्यात् = जानीयात् इत्यर्थः । अतः 'विधिः न दृष्टः' इति न युक्तमिति चेत्, तत्राह - दुर्निर्वह इत्यादि । एवम् अत्र = अस्मिन् निष्प्रपञ्चीकरणनियोगे, साध्याविशेषात् = साधनस्य साध्येन साकं वैलक्षण्याभावात् हेतोरसिद्ध्या करणादिकरणम्, इतिकर्तव्यतादि च दुर्निर्वहम् = निरूपयितुमशक्यम् । एतादृशरीत्या विध्युपपादनमपि दुर्निर्वहम् अत्र करणाद्यपि दुर्निर्वहम्; साध्याविशेषादिति हेतु: । 'न दृष्टेः' इत्यादेः द्रष्टारम् = दर्शनकर्तारम् आत्मानम् दृष्टेः अन्यम् = दृशिभिन्नम्, जडरूपं न पश्येः इत्यर्थः । वैशेषिका हि आत्मानं दर्शनकर्तारम् मन्यन्ते = ज्ञानाश्रयमेव मन्यन्ते न तु ज्ञानस्वरूपम् । तन्निवृत्त्यर्थं दर्शनकर्तारम् = ज्ञातारं सन्तं ज्ञानरूपं पश्येरित्यर्थः । अथवा दृष्टेर्द्रष्टारम् = पाकं पचतीतिवत् प्रयोगः । परैरपि एवमेव विवृतम् । दृष्टेः द्रष्टारं न पश्येः, किन्तु दृष्टिरूपमेव पश्येः इत्यर्थः । नायमर्थः शब्दलभ्यः । दृष्टेर्द्रष्टारं लोकसिद्धं जीवात्मानं न पश्येः, किन्तु परमात्मानं पश्येः इत्यप्यर्थो वक्तुं शक्यः । अतः तदुक्तं दुर्निर्वहम् । एवं अत्र करणाद्यपि दुर्निर्वहम् । नियोगस्य करणम्, इतिकर्तव्यतादि च किमिति अदृष्टम् वक्तव्यम् । यथा 'यजेत' इत्यादौ यागः करणमुच्यते । अत्र प्रपञ्चविलयः यदि करणम्, तदा 'प्रपञ्चविलयेन निष्प्रपञ्चं कुर्यात्' इति वक्तव्यम् । एवं सति 'निष्प्रपञ्चरूपनियोगस्य साध्यम्, प्रपञ्चविलयरूपकरणं च विधिः समानमेवेति, साध्यहेत्वोः समानत्वेन सिद्धसाधनं दोषः । करणस्यैवाभावेन इतिकर्तव्यता च दुर्वचा । एवं प्रयोक्ता च दुर्वचः । द्रष्टा खलु प्रयोक्ता, द्रष्टृत्वस्य निवृत्तौ प्रयोक्तुर्निवृत्त्या, स्वनाशार्थं स्वस्य प्रयत्नः बुद्धिमतः कस्य वा भवेत् । शुद्धं चैतन्यमवशिष्यत इति चेत्, तस्याहमर्थत्वाभावेन, प्रयोक्तुश्चाहमर्थत्वात्, स्वनाशपर्यवसानमनिवार्यम् । अतः करणाद्यपि दुर्निर्वहम् ॥ 
तत्त्वमुक्ताकलापः 
115. 
266 
मुक्तिर्नैयोगिकी चेत्, जगदपि न मृषा; नश्वरी सापि ते स्यात् 
ध्वंसात्मत्वेऽपि तस्या न च वदसि भिदां ब्रह्मणस्तच्च नित्यम् ॥ ४४ ॥ 
[ वाक्यजन्यज्ञानं न मोक्षसाधनम् | 
वाक्यार्थज्ञानमात्रादमृतमिति वदन्मुच्यते किं श्रुतेऽस्मिन् ? 
बाढं चेत् मानवाध:, स यदनुभवति प्रागिवाद्यापि दुःखम् । 
अपिच–मुक्तिः यदि स्वर्गादिवत् नैयोगिकी= नियोगसाध्या चेत्, तर्हि जगदपि मृषा = मिथ्या न स्यात् । मुक्तिर्हि बन्धनिवृत्तिः । सा यदि नियोगाद्भवेत्, तदा स्वर्गादिवत् सापि = मुक्तिरपि ते नश्वरी= अनित्या स्यात् । बन्धस्य नाशः = ध्वंसः । स च नित्यः । अतः नियोगसाध्यत्वेऽपि = तस्य नानित्यत्वमिति चेत्; तस्या: = मुक्तेः ध्वंसात्मत्वेऽपि = ध्वंसरूपत्वेऽपि ब्रह्मण: भिदाम् = भेदंम् न च वदसि = न हि वदसि, स्वरूपाविर्भावः खलु मोक्षः । अतो ध्वंसः ब्रह्मस्वरूप एव । अस्तु का हानिः ? इति चेत्- तच्च = ब्रह्म च नित्यम् । तस्य कथं नियोगसाध्यत्वम् ? | 
ननु सर्वेषामपि मते मुक्तेः प्रयत्नसाध्यत्वेऽनित्यत्वप्रसङ्गभिया, प्रतिबन्धकनिवृत्तावेव मनुष्यप्रयत्नानां सार्थक्याङ्गीकारात्, परमते वा कानुपपत्तिरिति चेत्; न । अस्मत्सिद्धान्ते मानवप्रयत्नस्य तावत्येव पर्यवसानेऽपि, न तावन्मात्रा मुक्तिः । किन्तु इष्टप्राप्तिरुपोंऽशः अतिरिक्तस्तत्र वर्तते । स तु भगवत्कृपासाध्यः । ननु व्यावहारिकदृष्ट्या तत्सूत्रं प्रवृत्तम्, न तु पारमार्थिकदृष्ट्येति चेत्; अश्रौषमिमं सङ्गीतकं बहुकृत्वः । तर्हि पारमार्थिकदृष्ट्या कथ्यतां किञ्चित्, श्रोष्यामः । यद्यदुच्यते, तत्सर्वं व्यावहारिकमेव । अवाच्यम्, अवेद्यं च हि परमतत्त्वं भवताम् । तदेतत् बहु विचारितं पूर्वम्, शिष्टं विचारयिष्यतेऽग्रे ( नाय. 4 ) । ' एष "होवानन्दयाति' (तै. आ.) 'तद्धेतुव्यपदेशाच' (ब्र. सू. 1-1-14) 'फलमत उपपत्तेः' (ब्र.सू. 3-2-47) । इति श्रुतिसूत्रादिभिः ब्रह्मण एव मुक्तिहेतुत्वमुच्यते इति नास्मत्सिद्धान्ते काचिदनुपपत्तिः । अधिकं पश्चात् (नाय.30) । मुक्तेर्नियोगसाध्यत्वं तु न संभवत्येव, मुक्तेः स्वर्गतौल्यप्रसङ्गात् ॥ 
वस्तुतस्तु भर्तृप्रपञ्चस्य स्वरूपपरिणामवादित्वात्, प्रपञ्चस्य मिथ्यात्वंम् न संमतम्, किन्तु मायिकत्वमात्रम् । 'स्याल्लोकवत्' (ब्र.सू. 2-1-13) इत्यत्र फेनबुद्बुदतरङ्गन्यायेन ब्रह्मणः परिणामस्तेना- वर्णि। अतो जगन्मिथ्यात्ववाद उक्तं दूषणं नात्र लगति । अथापि, तन्मतग्रन्थस्य लुप्तत्वात्, निर्गुणत्वादेस्समान- त्वाच्च निर्गुणवादोक्तदूषणैरस्यापि दूषितत्त्वं मत्त्वैवमुक्तमिति द्रष्टव्यम् ॥ ४४ ॥ 
एवं प्राचीनमद्वैतमतद्वयं निराकृत्य, अन्तिमं शाब्दापरोक्षवादं निराकरोति - वाक्यार्थेत्यादि। वाक्यार्थ- ज्ञानमात्रात्=‘तत्त्वमसि' इत्यादिवाक्यजन्यब्रह्मात्मैक्यज्ञानादेवअमृतम् = मोक्षः भवतिइति वदन्भवान्, अस्मिन् = एतादृशवाक्ये श्रुते मुच्यते किम् = संसारबन्धात् मुक्तो भवति किम् ? बाढं चेत् 'सत्यम्, भवति' इति चेत्, मानबाधः = प्रत्यक्षविरोधः, यत् = यस्मात्सः = तादृशश्रवणजन्यज्ञानवान्प्रागिव = तादृशवाक्यश्रवणात् पूर्वं यथा, तथैवअद्यापि = श्रवणानन्तरमपिदुःखम् = संसारदुःखम् अनुभवति, तस्मात्मानबाधः इत्यन्वयः ।। 
267 
ध्यानादीनां विधानं भवति च वितथं, तन्न युक्तं न चेष्टं 
ध्यानाद्यङ्गाढ्यशब्दोदितचरममतेर्नाधिकं वः प्रकाश्यम् ॥ ४५ ॥ 
जीवसर: 
अयमाशय: - 'द्वितीयाद्वै भयं भवति' (बृ. 3-4-2 ) इति भेदज्ञानमेव भयकारणमुच्यते । स एव संसारः, बन्ध इति च कथ्यते । अद्वितीयत्वज्ञानमेव एतद्भयनिवृत्तिकारणम् = बन्धनिवृत्तिकाणम् । बन्ध- निवृत्तिरेव चामृतत्त्वमित्यपि सिद्धम् । अतश्च 'तत्त्वमसि' 'अयमात्मा ब्रह्म' (बृ.6-4-5 ) इत्यादि - ब्रह्माद्वैतज्ञानमेव मुक्तिहेतु: =बन्धनिवृत्तिहेतुः सिद्धः । 'आत्मा वा अरे द्रष्टव्यः श्रोतव्यो मन्तव्यो निदिध्यासितव्यः' (बृ.4-4-5, 6-5-6 ) इत्यत्रोक्तं श्रवणं चाद्वैतवाक्यश्रवणमेवात्मदर्शनहेतुः प्रतिपाद्यते । श्रवणजन्यमेतद्ज्ञानमेव वाक्यजन्यवाक्यार्थज्ञानं मुक्तिहेतुरुच्यते । अत्रैवं प्रश्नः - वाक्यजन्यमेतादृशज्ञानं तादृशवाक्यं श्रुतवतः व्युत्पन्नस्य सर्वस्यापि जायते । तत्राप्रामाण्यादिज्ञानमपि नास्त्येव । अथापि तस्य बन्धनिवृत्तिः तावन्मात्रादेव भवति वा? यदि भवतीत्युच्यते; कस्यापि तथा नानुभवः किल; पूर्ववदेव संसारबन्धस्तथैवानुभूयते किल । अत इदमनुभवविरुद्धम् ॥ 
1 
ननु उक्तमत्र समाधानम् – ' नावगतब्रह्मात्मभावस्य यथा पूर्वं संसारित्वम् । यस्य तु यथापूर्वं संसारित्वम्, नासाववगतब्रह्मात्मभावः' इतीति चेत्तत्राह - ध्यानादीनामित्यादि । आदिना मननग्रहणम् । ‘श्रोतव्यः' इत्युक्तवाक्यजन्यवाक्यार्थज्ञानमात्रेण यदि संसारनिवृत्तिः, तर्हि ‘मन्तव्यः निदिध्यासितव्यः', इति मननध्यानयोः विधानं वितथम् = व्यर्थं भवति । तत् न युक्तम् = श्रुतिवाक्यस्य वैयर्थ्यं न हि युक्तम् । यूपादित्यादिवाक्यवत् गत्यन्तराभावे किं कर्तुं शक्यते ? इत्यत्र – न इष्टं च = नाङ्गीकृतं चेति ॥ 
दार्शनिकस्तु भामतीकारः, ‘शतशः संस्कृतमपि कलमबीजं न हि यवाङ्कुरं जनयेत्' इति न्यायेन शब्दस्यापरोक्षजनकत्वासंभवं पश्यन्, मानसमेवापरोक्षं ज्ञानमित्याह । यद्यपि श्रीशङ्कराचार्यैः परोक्षज्ञानम् अपरोक्षभ्रमनिवर्तकं न भवेत् - इति वादः नाङ्गीकृतः । अत एव ' वेदप्रमाणजनितब्रह्मात्मभावस्य संसार- निवृत्तिरवश्यं भवेत्' इति वेदोपर्येव भारो निक्षिप्यते तैः । अत एवात्र पूर्वंम् (श्लो. 43 ) परोक्षादपि प्रत्यक्षबाधः उपपादितः । अतोऽत्र शाब्दापरोक्षवादस्य नास्त्यावश्यकता; तथापि, 'परोक्षत्वापरोक्षत्वे न प्रमाणस्वरूपकृते; किन्तु प्रमेयस्वरूपकृते' इति बौद्धवादमवलम्ब्य शब्दस्यापरोक्षजनकत्वं विवरणकृता साध्यते । आहत्य च, पक्षत्रयेऽपि ध्यानमननयोस्सार्थक्यम् । भेदवासनाया बहोः कालादेव रूढमूलत्वात् श्रवणमात्रेण भेदवासनाधीनो भ्रमो न निवर्तेत । अतः पुनः पुनः श्रवणं मननं ध्यानं चावश्यकमेवेति न वैयर्थ्यमित्यत्राह – ध्यानादीति । ध्यानादिभिः अङ्गैः आढ्येन = प्राप्तबलेन शब्देन उदिता = उत्पन्ना या चरमा = अन्तिमा मतिः = अपरोक्षरूपं ज्ञानम्, तस्यापि प्रकाश्यम् = प्रकाशनीयम्, अधिकम् = अधिकांशः 
= निर्विशेषवादिनस्तव न = न भवत्येव । प्राथमिक श्रवणजन्यज्ञानापेक्षया मनननिदिध्यासनयोः अधिक- विषयत्वे, ताभ्यां प्रथमोत्पन्नज्ञानस्य पोषणं न सर्वथा भवेत्, भिन्नविषयकत्वात् । निर्विशेषवादे ब्रह्मविषयकज्ञानेषु तारतम्यादिकं न संभवति । एवम् अधिकविषयत्वाभावे सति प्राथमिकं ज्ञानं न भ्रमनिवर्तकम्, अन्तिमं तु 
तत्त्वमुक्ताकलापः 
268 
निवर्तकमिति कथं युज्यते ? परोक्षत्वापरोक्षत्वे तु न प्रयोजके इति च दर्शितमेव ( श्लो. 43 ) ! निरस्यते च समनन्तरश्लोक एव शब्दापरोक्षवादोऽपि । अतश्च वाक्यार्थज्ञानमपि न मोक्षसाधनम्, किन्तु भक्तिरूपापन्न- मुपासनात्मकं ज्ञानमेव । दूराद्वा रज्जुं पश्यन् 'अयं सर्पः' इति भ्राम्यति पुरुषः । समीपमुपसर्पन्, 'नायं सर्पः, किन्तु रज्जुः' इति निश्चिनोति । दीर्घत्वादिसामान्याकारदर्शनेन भ्रमः । सर्पत्वादिविशेषाकारदर्शनेन च भ्रमनिवृत्तिः । एवञ्च भ्रमसंशयादिकम्, तन्निवृत्तिर्वा वस्तुनस्सधर्मकत्व एव संभवेत् । ब्रह्म तु निर्वि- शेषम् । तत्रोत्पन्नं ज्ञानं सर्वदैकरूपमेव भवेत् । एवं सति प्रथमोत्पन्नं ज्ञानं न संसारभ्रमनिवर्तकम्, अनन्तरमुत्पन्नं तु निवर्तकमित्येवं विभागो निर्विशेषवादे दुरुपपाद एव ।। 
अत्रायमाशयः परेषाम् – ध्यानादीनामुपयोगे पक्षत्रयं दृश्यते । प्रथमः पक्षः श्रीमदाचार्याणाम्— उत्तमसंस्कारवतां सकृच्छ्रवणेनापि बन्धनिवृत्तिर्भवेत् । न्यूनसंस्कारवताम् अधिकारिभेदेन असकृच्छ्रवणम्, श्रवणमनने, श्रवणमनननिदिध्यासनानि चावश्यकानि । 'प्रज्ञामान्द्यं भवेद्येषां तेषां न श्रुतिमात्रतः । स्याद- खण्डाकारवृत्तिः विना तु मननादिना । श्रवणान्मननाद्ध्यानात्तात्पर्येण निरन्तरम् । बुद्धेः सूक्ष्मत्वमायाति ततो वस्तू पलब्धये ॥' (स.सि.सं. 809, 810 ) इत्यादाविदं स्पष्टम् । अत्र श्रवणमननध्यानादीनां त्रयाणामपि दर्शनार्थत्वमविशेषेणैवोक्तम्। सूत्रभाष्येऽपि 'मनननिदिध्यासनयोरपि श्रवणवदवगत्यर्थत्वात्' (ब्र.सू.भा. 1- 1-4. शं.) इति श्रवणवदेव इतरेषामपि स्वतंत्रताभिहिता । एतद्विवरणरूपावेव सर्ववेदान्तसिद्धान्तसार- संग्रहश्लोकौ । परमात्मनो जीवात्मनश्च मध्ये मायैव जगन्मोहिनी यवनिका । 'गुणमयी मम माया' ( गी. 7- 14 ) इति वचनं को वा वेदान्ती विस्मरति ॥ 
परन्तु 'सा दुरत्यया' इत्युक्तं तु प्रायः बहवो विसस्मरुरिव यस्यैवेदं फलं तर्कदूरमपि वेदान्तशास्त्रं तर्कशास्त्रादपि शतगुणं तर्कीकृतम् । मायाया अव्यक्तपदवाच्यायाः व्यक्तं प्रथमं तत्त्वम् 'बुद्धिः' इत्युच्यते । बुद्धिरेव जीवानां प्रथमा माया । अस्य परमसत्यभूतस्य प्रत्यक्षं निदर्शनम् - आचार्यग्रन्थानन्तरकालिकी व्याख्यानपरंपरा || 
तत्र पञ्चपादिकाविवरणकारः प्रकाशात्मयतिः 'तत्त्वमसि' इति शब्द एवात्मापरोक्षं जनयतीति शंकरानन्तरम् साधयन् 'शब्दापरोक्षवादी' इति प्रथामवाप । सोऽयं द्वितीयः पक्षः । अन्यश्च महादार्शनिक इति प्रसिद्धो वाचस्पतिमिश्रः भामतीकारः शब्दस्य परोक्षज्ञानसाधनस्यापरोक्षज्ञानजनकत्वासंभवं जानन्, आत्मापरोक्षं मानसं वदन् 'मण्डनमिश्रानुकारी मानसापरोक्षवादी' इति प्रथामवाप । सोऽयं तृतीयः पक्षः । इदं व्याख्यानद्वयम् 'विवरणप्रस्थानम्', 'भामतीप्रस्थानम्' इति व्यवह्रियते । तत्र प्रथमव्याख्यापक्षे – सत्यम् ; प्राथमिकं वेदान्तवाक्यश्रवणजन्यं ज्ञानं न संसारनिवर्तनक्षममेव । परं तु संसारो हि अपरोक्षभ्रमरूपः, वाक्यजन्यं ज्ञानं तु परोक्षं ज्ञानम् । परोक्षं ज्ञानम् अपरोक्षभ्रमनिवर्तकं कथं भवेत् ? अतः मनननिदि- सम्बद्धम् ध्यासनोपोद्बलितं तु पूर्वश्रुतवाक्यजन्यं ज्ञानमपरोक्षतां प्राप्नोति । तस्य पूर्वश्रुतवाक्यमेव करणम् । स्वतः परोक्षज्ञानसाधनमपि शब्दः मनननिदिध्यासनसंस्कृतः अपरोक्षज्ञानसाधनं भवति । 'औपनिषदं पुरुषम् ' (बृ. 5-9-26) इति परमात्मनः औपनिषदत्वश्रवणात् । उपनिषदेकगम्य त्वं सर्ववेदान्तिसंमतम् । परन्तु उपनिषत्पदं ब्रह्मविद्यापरम् । शाब्दापरोक्षवादस्तु बौद्धवासनामूल इति स्पष्टम् ॥ ४५ ॥ 
269 
[शाब्दापरोक्षवादनिरास: ] 
116. उद्देश्यांशं त्वमाद्यं स्फुटमनुभवतां सम्यगध्यक्षवित्त्या 
प्रत्यक्षत्वभ्रमोऽयं त्वमसि दशम इत्यादिवाक्यार्थबोधे । 
जीवसर: 
परैरुपपादितं शाब्दापरोक्षवादं विमृशति – उद्देश्येत्यादि । पूर्वपक्षे काचनाख्यायिका वर्ण्यते । दशजना मिलित्वा कदाचित् देशान्तरं प्रतस्थिरे । मध्ये काचन महानदी तर्तव्याभूत् । कथंचित् तीर्त्वा पारंगतानां सर्वेषां मनसि संशयोऽभूत् 'सर्वेऽपि वयं तीर्णा वा, न वा' इति । तत्परिहाराय सर्वेषां गणनाय प्रवृत्तास्सर्वेऽपि आत्मानं परित्यज्येतरानेव गणयामासुः । तेन नवसंख्याका एव सर्वैरपि गणिताः । दशमस्यागणनात्, ते सर्वेऽपि 'दशमः नद्यां मृतः' इति दुःखिताः आक्रन्दनायोपचक्रमिरे । तेषामाक्रन्दनं श्रुत्वा पान्थः कश्चिदागत्य यदा कारणं पप्रच्छ, तदा ते 'वयं दशजनाः नदीं तीर्त्वाऽऽगताः। अस्मासु कश्चित् जले मग्नो मृतः' इत्युत्तरमवदन् । 'सन्ति किल यूयं दश' इति पान्थेनोक्ते, 'कथम्? पश्य, वयं नवैव वर्तामहे' इत्यात्मानं परित्यज्य परिगणय्य 'पश्य नवैव वयम्' इत्यवदन्नेकैकशः । तदा तेषामज्ञानं दृष्ट्वा स पान्थः ‘त्वया नव गणिताः किल तर्हि त्वं दशमोऽसि' इति तं यदा प्रदर्शयामास, तदा सः 'दशमोऽहम्' इत्यात्मानं जानाति स्मेति ग्रामीणा कल्पिता कथा । तत्र अहमर्थस्य स्वयंप्रकाशत्वात् 'दशमोऽहम्' इति ज्ञानं स्वप्रकाशप्रत्यक्षरूपम् । तस्य च कारणम् 'दशमस्त्वमसि' इति पान्थस्य वचन- मेव । अतः विषयस्यात्मनः स्वप्रकाशत्वेनापरोक्षत्वात् शब्देन जायमानमपि ज्ञानम् अपरोक्षमेव भवेत् । यथा वयं पुरतः घटादिकं चक्षुषा पश्यामः, तदा 'घटोऽयम्' इति केनचिच्छब्दे प्रयुक्ते, तेन शब्देन पुरतो दृश्यमानघटविषयकं ज्ञानं जायते । घटस्य दृश्यमानत्वात् तेन शब्देनापि प्रत्यक्षघटज्ञानमेव जायेत, नान्यत् किञ्चिद् ज्ञानं भवेत् । अतः शब्दः अपरोक्षवस्तुबोधकः अपरोक्षरूपमेव ज्ञानं जनयेदिति शब्दापरोक्षवादः न निराकर्तुं शक्य इति ते मन्यन्ते ॥ 
KUHIRADES 
तदेतत् निराक्रियते- 'त्वं दशमः असि' इत्यादिवाक्यार्थबोधे = तादृशवाक्यजन्ये दशमपुरुष- विषयक शाब्दबोधे, उद्देश्यांशम् = उद्देश्यभागरूपंम् त्वमाद्यम् = 'त्वम्' इत्याद्यंशंग् सम्यगध्यक्षवित्त्या= स्वयंप्रकाशरूपज्ञानेन स्फुटम् अनुभवताम् = स्पष्टमनुभवतां नराणाम् अयम् = उक्तानुभवः प्रत्यक्षत्वभ्रमः, न तु सः दशमत्वविशिष्टविषयकः प्रमारूपः प्रत्यक्षानुभवः, किन्तु परोक्ष एवानुभवः ॥ 
अयमर्थः -- ' त्वंम् दशमः' इति वाक्ये 'त्वम्' इति उद्देश्यम् । 'दशमः' इति विधेयम् । ज्ञातम् उद्देश्यम्, अज्ञातं विधेयमिति व्यवस्था । ' त्वम्' शब्दस्य पुरोवर्तिचेतनवाचित्वात् तत् श्रुतवतः पुरोवर्तिनः स्वविषयकम् ‘अहम्' इति ज्ञानं जायते । लोके पुरतः घटादिकं पश्यतां तद्विषयकः 'घटः अस्ति न वा?” इति संशयो यथा न जायते । तद्वदेव स्वविषयकः 'अहमस्मि न वा' इतिसंशयः कस्यापि न जायते । कुतः ? स्वात्मनः सदा स्पष्टं भासमानत्वादेव । इदमेव स्वयंप्रकाशत्वम् । 'त्वं दशमः' इतिवाक्येन जाते 'अहं दशम:' इति ज्ञाने अहंपदार्थो विशेष्यतया स्वयंप्रकाशते । विशेषणभूतं दशमत्वं तु न स्वयंप्रकाशम्, 
तत्त्वमुक्ताकलापः 
270 
किन्तु शब्दजन्यमेव । वेदान्तिनां सर्वेषामात्मनः स्वयंप्रकाशत्वात् 'अहं गच्छामि' इत्यनुभवेऽपि 'अहम्' इत्यंशः स्वयंप्रकाशः । गमनरूपा क्रिया तु न स्वयंप्रकाशा । विशेष्यस्यात्मनः स्वप्रकाशत्वात् 'अहं गच्छामि' इत्यनुभवः संपूर्णोऽपि स्वप्रकाश इव भाति । यथा नैयायिकानां 'सोऽयं घटः' इति ज्ञानं प्रत्यभिज्ञाप्रत्यक्षमित्युच्यते । वस्तुतस्तु तत्र 'अयं घटः' इत्यंश एव प्रत्यक्षः । 'सः' इत्यंशस्तु न प्रत्यक्षः । तस्य पूर्वकालसंबन्धरूपत्वेन, तस्य तदानीमभावेन तदंशे स्मरणमेव । अथापि 'सोऽयं घटः ' इति विशिष्टं ज्ञानमपि प्रत्यभिज्ञाप्रत्यक्षमित्युच्यते, प्रत्यक्षांशप्रभावात् । तद्वदेव ' अहं दशमः' इत्यत्र 'अहम्' इति विशेष्यांशस्य स्वप्रकाशत्वात् 'अहं दशमः' इति विशिष्टं ज्ञानमपि स्वप्रकाशप्रत्यक्षमिव भाति । अथवा तत्र भूतात्मनः तथाभावात् भूतात्मनोऽपि स्वप्रकाशत्वात् सः स्वप्रकाशानुभवः । सूक्ष्ममतयस्तु जानन्ति इमं सत्यांशम् । 
यदि च ‘दशमोऽहम्' इति दशमत्वविशिष्टज्ञानस्यापरोक्षरूपत्वात्, तत्करणभूतस्य शब्दस्याप्य- परोक्षज्ञानजनकत्वमागतमित्युच्यते, तर्हि 'सोऽयं घटः' इत्यादिप्रत्यभिज्ञाप्रत्यक्षसामग्र्यन्तर्गतस्य संस्कारस्यापि अपरोक्षज्ञानजनकत्वं स्यात् । अपि च विशिष्टज्ञानवादिनो हि वैशेषिकाः । 'पर्वतो वह्निमान्' इत्यादावपि, पर्वतांशे प्रत्यक्षत्वम्, वह्नयंश एव अनुमितित्वमिति वदतां वेदान्तिनां तु ‘दशमोऽहम्' इत्यत्रापि, ‘अहम्’ इति विशेष्यमेव स्वप्रकाशप्रत्यक्षरूपम्, दशमत्वरुपविशेषणं शब्दोपस्थाप्यमेवेति, विशिष्टमेकं ज्ञानं न प्रत्यक्षरूपमिति, शब्दस्य प्रत्यक्षजनकत्वोपपादनं निर्मूलम् । अधिकमन्यत्र ।। 
F 
515 
spe 
= 
इदमत्रावधेयम् – नैयायिका : सर्वत्र विशिष्टज्ञानैक्यवादिनः सोऽयं घटः' इत्यादिकं किञ्चि- द्विशेषणविशिष्टविशेष्यविषयकज्ञानम् एकमिति ते वदन्ति । वेदान्तिनस्तु – 'सः' इत्यंशस्स्मृतिरूपः; 'अयम्' इत्यंशस्तु प्रत्यक्षरूपः । अतः ग्रहणस्मरणात्मकज्ञानद्वयरूपा ‘प्रत्यभिज्ञा' नैकं ज्ञानमिति वदन्ति । बौद्धा अप्येवमेव वदन्ति । परन्तु स्मृतेः प्रामाण्यं नाङ्गीकुर्वन्ति । अतः तेषां प्रत्यभिज्ञया न वस्तूनां स्थिरत्वसिद्धिः । वेदान्तिनस्तु स्मृतेः प्रामाण्यमङ्गीकुर्वन्ति । तेन प्रत्यभिज्ञापि प्रमाणमिति साधयन्ति । परन्तु 'सः' इति 'अयम्' इति च भिन्नं ज्ञानं चेत्, उभयोः संयोजकं किम् ? 'नीलो घटः' इति ज्ञाने 'नीलः ' पटोऽपि भवितुमर्हति । 'घट' रक्तोऽपि भवितुमर्हति । प्रत्येकयोर्नीलघटपदार्थयोः संयोजकः विशेषण- विशेष्यभावः । स च विशेषणविशेष्यभावः 'नीलो घटः' इति विशिष्टबुद्धित्वप्रयुक्तः । 'नीलो घटः' इति बुद्धिः यदि विशिष्टबुद्धिर्न स्यात्, तदा 'नीलघटौ' इति समूहालम्बनबुद्धिरूपा सा स्यात् । अथवा 'नीलः घटश्च' इति समुच्चयबुद्धिरूपा सा स्यात् । अत्र स्थलद्वयेऽपि नीलपदार्थः अन्यः, घटपदार्थश्चान्यः । समूहालम्बने नानाविशेषणविशेष्यभावः प्रतीयते । 'नीलः' इत्यत्र नैल्यविशिष्टो नीलः कश्चित् पदार्थः ' घटः' इत्यत्र घटत्वविशिष्टः घटः कश्चित्पदार्थश्च स्वतन्त्रतया प्रतीयते । अतः तत्र इतरेतरयोगे द्वंद्वसमासः । समुच्चये तु प्रत्येकं क्रियान्वयः; अतो न समासः ॥ 
एवञ्च प्रत्यभिज्ञायां 'सः' इति स्मृतिरूपमन्यत् ज्ञानम्, 'अयम्' इति प्रत्यक्षरूपमन्यत् ज्ञानमिति यदि स्यात्, तदोभयोः संयोजकः कः ? 'सोऽयम्' इति तु उभयोर्विशेष्यविशेषणभावो भासते । तेन तत् 
271 
जीवसरः 
एकमेव ज्ञानमिति च ज्ञायते । बौद्धानां तु पदार्थानां क्षणिकत्वात् तत्पदार्थः अन्यः, इदंपदार्थश्चान्यः । उभयोरैक्यज्ञानं तु 'सेयं दीपज्वाला' इतिवत् भ्रान्तिरेव । एवञ्च प्रत्यभिज्ञायां वस्तूनां स्थिरत्वप्रयुक्तमैक्यं न स्यादिति तेषामिष्टसिद्धिः । नैयायिकानां तु एकज्ञानत्वात् = विशिष्टबुद्धित्वात् वस्त्वैक्यसिद्धिः । वेदान्त- सिद्धान्ते का गतिः ? न च ' पर्वतो वह्निमान्' इत्यत्र पर्वतः प्रत्यक्षः, वह्निरनुमेयः । एवं ज्ञानभेदेऽपि ‘पर्वतो वह्निमान्’ इति विशेष्यविशेषणभावमूलकः विशिष्टप्रत्ययः दृश्यते । एवमेव ‘सोऽयम्' इत्यत्रापि भिन्नज्ञानोपस्थापितयोरपि निरूप्यनिरूपकभावप्रयुक्तो विशेषणविशेष्यभावो भासत एवेति चेत्, क एवमाह पर्वतः प्रत्यक्षः, वह्निरनुमेय इति ? दृश्यते किल पर्वतः पुरत इति चेत्, किं पर्वतस्याप्रत्यक्षत्वे ‘पर्वतो वह्निमान्' इत्यनुमितिरेव न भवेदिति मन्यसे त्वमायुष्मन्! कुत्र कथं तर्हि वह्निः सिद्ध्येत्? किं न जानास्यनुमितेर्वृत्तम्? ‘पर्वतो धूमवान्' इति पक्षधर्मताज्ञानवेलायामेव चक्षुरिन्द्रियं विरतम्, स्वार्थानुमाने । अनन्तरं चक्षुर्निमीलनेऽपि, व्याप्तिस्मरणम्, परामर्शश्चेति मानसमेव । ततश्च पर्वतो वह्निमान् इति ज्ञानं भवति व्याप्तिपरामर्शयोः बलात् । अतः ‘पर्वतो वह्निमान्' इति विशिष्टमेकमेव ज्ञानम् । न च चक्षुर्निमीलने तथात्वेऽपि, चक्षुरुन्मीलनकाले पर्वतः प्रत्यक्ष एव खल्विति शंक्यम्; युगपद्ज्ञानद्वयस्यासंभवात्; पर्वतप्रत्यक्ष- मन्यदेव ‘पर्वतो वह्निमान्' इत्यनुमितिरन्यैव । तस्य ज्ञानद्वयरूपत्वकथनं बौद्धैः प्रत्यभिज्ञायास्तथात्वकथनमनु- सृत्याभ्युपेत्योक्तमिति नेयम् । अधिकमप्रसक्तमत्र ।। 
नन्वथापि आत्मनः स्वप्रकाशत्वेन स्वयमेवोपस्थितत्वात् 'अहं जानामि' इत्यत्र भिन्नसामग्र्युप- स्थापितयोरप्यस्ति विशेष्यविशेषणभाव इति चेत्; आत्मनोऽस्वप्रकाशत्वपक्षेऽस्याक्षेपस्यैवानवसरत्वात् । स्वप्रकाशत्वपक्षेऽपि, ज्ञानस्य तद्धर्मतयैवानुभवात्, विशेष्यविशेषणभावस्सहजत एव भासत इति विशिष्टज्ञानरूपत्वेऽपि न कापि हानिः । अथवा देहादिविशिष्टस्यैव तदानीमहंप्रतीतिविषयत्वम् । केवलस्य भानाङ्गीकारेऽपि, पर्वतादेरस्वप्रकाशत्वेन न तुल्यन्यायावतारः ।। 
SPET FF 
उम्र का 
एवञ्च अहंपदार्थस्य स्वप्रकाशत्वेऽपि, दशमत्वस्यातथात्वात् तदंशे शाब्द एव प्रत्ययः । अस्यापि स्वप्रकाशत्वे, पूर्वं तदभानासंभवात् मूलहानिः । तस्मात् दशमत्वं परोक्षरूपमेव । तद्विशिष्टरूपेण तु आत्मनोऽपि परोक्षत्वमेव । ज्ञानभेदेऽपि विशेष्यस्य अहमर्थस्य स्वप्रकाशत्वात्, तत्प्रभावात् 'दशमोऽहम्’ इति ज्ञानमपरोक्षमिव भवति, न त्वपरोक्षम्, 'सोऽयम्' इति सामग्रीद्वयजन्यप्रत्यभिज्ञावत् ॥ 
बौद्धास्तु - लोके वस्त्वेव परोक्षम्, अपरोक्षं चेति द्विविधम् । तदनुरोधेन प्रमाणमपि प्रत्यक्षम्, परोक्षं चेति द्विविधम् । एवं च परोक्षत्वम्, अपरोक्षत्वं वा वस्तुधर्मः, न तु करणधर्मः । यथा - घटे पुरतो विद्यमाने सति, चक्षुरिन्द्रियसन्निकर्षेण घटज्ञानमपरोक्षरूपं जायते; तथा घटशब्दे तदा प्रयुक्ते, तेन जायमानं घटज्ञानम् अपरोक्षरूपमेव भवेत् । पुरतो दृश्यमाने सति, शब्दप्रयोगेण स घटः कथमदृश्यमानः स्यात् इति वदन्ति । एवमेतन्मतेऽपि आत्मनि सदापरोक्षतया भासमाने सति, शब्दप्रयोगमात्रेणात्मा अस्वप्रकाशः कथं भवेत् ? शब्दजन्योऽपि बोधः आत्मविषयकश्चेत्, सः अपरोक्षावभास एव । अत एव 'तमसः पारं दर्शयति 
तत्त्वमुक्ताकलापः 
272 
भगवान् सनत्कुमारः' (छां.8-26-2 ) इति सनत्कुमारेण आत्मा नारदाय दर्शित इत्युच्यते । सनत्कुमारेण उपदेशे कृते, तेन नारदस्य दर्शनमभूदियुक्ते, उपदेशशब्देन दर्शनं जातमित्यर्थः । अतः शब्दः अपरोक्षज्ञानजनको भवतीति मन्यन्ते ॥ 
इदं सर्वम् अध्यात्मशास्त्ररहस्यापरिज्ञानमूलकम् ! उपदेशः शब्दरूप एवेति मन्यन्ते । यद्येवं, तर्हि 'चित्रं वटतरोर्मूले वृद्धाश्शिष्या गुरुर्युवा । गुरोस्तु मौनं व्याख्यानं शिष्यास्तु छिन्नसंशयाः ॥ ' इति कथं मन्यसे त्वम्? तत्रापि शब्दानुमानमेवेति चेत्; अत एवोक्तं पूर्वम् अध्यात्मशास्त्ररहस्यापरिज्ञानमूलं सर्वमेतदिति । 'दिव्यं ददामि ते चक्षुः' इति पूर्वभागमनवलोकयन् 'पश्य मे योगमैश्वरम् ' ( गी. 11-8) इत्युत्तरभागमवलोकयन् कश्चित् अर्धप्रज्ञः 'पश्य' इति शब्देनैव विश्वरूपसंदर्शनं जातमिति यदि मन्येत, तादृशो मेधावी कथं बोधनीय इति न जानीमः । एतादृशस्थले गुरोरनुग्रहविशेषादेव शिष्यस्यान्तरङ्गे वस्तुदर्शनं जायते । नारदस्यात्मदर्शनमपि सनत्कुमारस्यानुग्रहादेव । 'चित्रं वटतरोर्मूले' इत्यादावपि श्रीदक्षिणामूर्तेस्तपश्शक्त्यैव महर्षीणामात्मसंदर्शनेन सर्वसंशयोच्छेदः । तत्तादृशा हि गुरवः केवलेन दर्शनेन, स्पर्शनेन, संकल्पेन वा सर्वं साधयितुं प्रभवन्ति । कुत्रचित् शब्दोपदेशसमनन्तरमात्मसंदर्शनजननेऽपि, शब्दो व्याजमात्रम्, न त्वपरोक्षकारणम् । पुरतो घटादिकं पश्यतः 'घटोऽयम् इति शब्दश्रवणे जाते तेन जायमानं ज्ञानं शाब्दं परोक्षमेव । तत्र चाक्षुषं ज्ञानमन्यत् शाब्दं चान्यदेव । युगपदिन्द्रियद्वयव्यापारासंभवात् । कालस्यातिसूक्ष्मत्वादन्तरालाग्रहणम् । अतोऽपरोक्षं कुत्रापि न शाब्दम् ॥ 
'प्रत्यक्षत्वम्' वा 'परोक्षत्वम्' वा वस्तुधर्म इति विचित्रमिदम् । एवं सति एकमेव वस्त्वेकस्य सन्निहितस्य चक्षुर्गोचरं यदा भवति, तदैव तदेव वस्तु दूरस्थस्य परोक्षमेव भवति, तदा तत्र प्रत्यक्षत्वम्, परोक्षत्वं चेति विरुद्धधर्मसमावेशप्रसङ्गः । अतः प्रत्यक्षत्वं परोक्षत्वं च करणाधीनमेव; न तु विषयाधीनम् । अत एव 'औपनिषदं पुरुषम्' इत्यत्रापि उपनिषद्वाक्यजन्यं परोक्षमेव । अन्यथा सर्वेऽपि ब्रह्मज्ञानिनो भवेयुः । ब्रह्मणः शस्त्रैकगम्यत्वमपि शास्त्रैकप्रमाणकत्वमेव, न तु शास्त्र - जन्यप्रत्यक्षविषयकत्वम्, सर्वानुभवविरोधात् । अतः प्रत्यक्षत्वपरोक्षत्वयोस्सांकर्यप्रसंगेन शाब्दापरोक्षवादो बौद्धवासनामूलक एव ॥ 
सत्यम् ; अत एव वयं वदामः ' धर्मास्सर्वे तत्तन्मनोरथकल्पिताः, अत एव मिथ्याभूताः ' इति । तर्हि ‘धर्मोपपत्तेः' ‘धर्मोक्तेः' 'सर्वधर्मोपपत्तेश्च' इत्यादिसूत्राणां वा का गतिः ? सर्वमिदं व्यवहारिक- मात्रमिति चेत्, अत्राप्युक्तं बहुधा । यद्यदुच्यत इदानीं तत्सर्वं व्यावहारिकमेव । भवदुच्यमानं निर्गुणं ब्रह्मापि व्याहारिकमेवेदानीम् । किं साधितमेतेन? पारमार्थिकं तु अवेद्यम्, अवाच्यं च । अतो वृथा क्लिश्यसे 
त्वम् ॥ वस्तुतस्तु - 
कदाचित्तु बहोः कालात्पूर्वं शब्दः श्रुतः कथम् । जनयेत्त्वपरोक्षं सः स्मृतः, वद हठं विना ॥ आचार्याणां स्थानमेव न स्यादिति भयार्दिताः । स्वस्थानरक्षणव्यग्राः किश्यन्ति बहुधा वृथा || 
117. 
273 
शब्दात् प्रत्यक्षबोधे प्रसजति शिथिला तद्व्यवस्था; ततोऽर्थे 
साक्षात्कारं न शब्दो जनयति विमतः सिद्धवच्छब्दभावात् ॥ ४६ ॥ 
[ ऐकात्म्यवादे उपदेशानुपपत्तिः ] 
शिष्यो जीवस्त्वसिद्ध: किमु तव यदि वा भ्रान्तिसिद्धो, मितो वा 
नासिद्धायोपदेशो, भ्रमविषयमितौ नोपदेशार्हताऽस्य । 
जीवसर: 
एवमनङ्गीकारेऽनिष्टप्रसङ्गमाह - शब्दादित्यादि । 'प्रत्यक्षम् ' ' परोक्षम्' इत्यादिशब्दा एव प्रमाण- प्रमेयव्यवस्थामसङ्कीर्णां प्रदर्शयन्ति । परोक्षसाधनत्वेन सर्वसंमतात् शब्दादपि प्रत्यक्षबोधे = अङ्गीकृते सति, तद्व्यवस्था शिथिला प्रसजति । अनुमानविरोधमप्याह - ततः अर्थ इत्यादि । विमतः शब्दः अर्थे साक्षात्कारं न जनयति = स्ववाच्यार्थविषयकप्रत्यक्षाजनकः, शब्दभावात् = शब्दत्वात्, सिद्धवत् = प्रसिद्ध- शब्दवत् । 'विमतः शब्दः न अर्थप्रत्यक्षजनकः, शब्दत्वात् इन्द्रियादिशब्दवत्' इत्यनुमानम् । इन्द्रियं ह्यतीन्द्रियम् । इन्द्रियपदेन चक्षुरादीनां बोधे भवत्यपि, तत्पदं कदापीन्द्रियविषयकमपरोक्षं न जनयति । शब्दस्तु श्रोत्रेन्द्रियेण गृह्यते । इन्द्रियादिशब्दविषयकं श्रोत्रेन्द्रियजन्यं ज्ञानं प्रत्यक्षमेव । प्रत्यक्षे विषयस्य कारणत्वात् विषयभूतः शब्दोऽपि स्वप्रत्यक्षे कारणम् । इन्द्रियपदविषयके प्रत्यक्षे तस्य कारणत्वात्, प्रत्यक्षजनकत्वाभावरूपसाध्याभाववति इन्द्रियशब्दे शब्दत्वहेतोस्सत्त्वात् व्यभिचार इति तद्वारणाय 'अर्थे' इति । इन्द्रियपदं स्वविषयकप्रत्यक्षजनकम्, प्रत्यक्षे विषयस्य कारणत्वात्, न तु स्ववाच्येन्द्रियरूपार्थ- विषयकप्रत्यक्षजनकम्, अतो व्यभिचारपरिहारः । अतः शाब्दापरोक्षवादो न साधीयान् ॥ ४६ ॥ 
निर्विशेषाद्वैतवादे उपदेशानुपपत्तिः पूर्वमेव ( श्लो. 14 ) प्रतिपादिता । परन्तु तत्रैकात्म्यवादे शिष्य- दृष्ट्या सा प्रतिपादिता । इदानीं तु 'तत्त्वमसि' इत्यादिमहावाक्यश्रवणप्रसक्त्या, सर्वप्रकारेणापि = उपदेशक- दृष्ट्यापि उपदेशस्यानुपपत्तिः प्रदर्श्यते - शिष्य इत्यादिना । तव = ब्रह्मव्यतिरिक्तमिथ्यात्ववादिनः त्वन्मत इति यावत् । अथवा तव = ऐकात्म्यवादमुपदेष्टुः गुरोः तव तु शिष्यः = उपदेश्यः जीव:, किमु असिद्धः = न वर्तते ? उत वर्तते ? 'किम' इति 'किम्' इति समानार्थकम् । वर्तत इति पक्षेऽपि, यदि भ्रान्तिसिद्धो वा, उत मितः प्रमाणसिद्धो वा? भारतीयसंस्कृतौ गुरुशिष्यभावः सर्वसंमतः । ब्रह्मव्यतिरिक्तं सर्व मिथ्येति वादे, एकस्यैव आत्मनः वर्तमानत्वात्, कः ? कस्मै उपदिशति ? इति वक्तव्यम् । शिष्यः कश्चिन्नास्त्येवेति प्रथमपक्षे, असिद्धाय = अविद्यमानाय शिष्याय उपदेशः न संभवति । भ्रान्तिसिद्ध इति द्वितीयपक्षे – 'भ्रान्तिसिद्धः जीवः, न वास्तविकः' इति ज्ञानम् उपदेष्टुः गुरोः अस्ति, न वा? नास्तीति चेत्, अस्य = गुरोः उपदेशार्हता उपदेशकरणायार्हता न=न स्यात्, गुरोरज्ञानित्वात् । अस्ति चेत्, भ्रम- विषयमितौ भ्रान्तिविषयस्य प्रमितौ जातायाम्, शिष्यः वस्तुतो नास्त्येवेति यथार्थज्ञाने जाते, तदाप्यस्य= गुरोः उपदेशार्हता न=न स्यादेव । एवं शिष्यस्य कल्पितत्वरूपद्वितीयपक्षेऽप्युपदेशानुपपत्तिः । तथा चोपदेश्योऽपि नास्ति, अत एवोपदेष्टापि नास्ति । अन्त्यः = तृतीयः कल्पः 'मितो वा?' इत्युक्तः किं भेदेन 
=तत्त्वमुक्ताकलापः 
274 
भेदेनैक्येन वाऽन्त्यः कथमुपदिशतु ज्ञातभेदोऽप्यभेदं 
तादाम्ये जागरूके सति किमुपदिशेत् स्वात्मने तद्विदे सः ॥ ४७ ॥ 
मितः ? उत ऐक्येन = अभेदेन मितः ? इति विकल्पः । ' अन्त्ये' इति पाठे तु, अन्त्ये कल्पे, किं भेदेन मितः ? उताभेदेन इति स्वरसोऽन्वयः । अनयोः प्रथमपक्षे = भेदेन मितः इति पक्षे, ज्ञातभेदोऽपि = स्वयं भेदमेव सत्यं जानन्नपि गुरुः शिष्याय परम् अभेदम् = अप्रामाणिकम् अभेदंम् कथम् उपदिशतु ? एवमुपदिशन् गुरुः द्रोह्येव स्यात् । 'अभेदेन मितः' इति द्वितीयपक्षे – तादात्म्ये = स्वस्य शिष्यस्य चैक्ये जागरूके सति तदानीं भासमाने सति सः = गुरुः तद्विदे= स्वस्यैक्यज्ञाने सति, शिष्यस्य स्वाभिन्नत्वात्, तस्याप्यैक्यज्ञानं जातमेवेति, एैक्यज्ञानवते स्वात्मने = स्वाभिन्नाय शिष्याय किम् उपदिशेत् = अज्ञानिने खलूपदेशः, न तु ज्ञानिने । अतश्चैकात्म्यवाद उपदेशानुपपत्तिर्दुष्परिहरैव ॥ 
- 
अत्रायं सारसंग्रहः – निर्विशेषाद्वैतवादे सविशेषाद्वैतवादप्रतिकोटिभूते भगवद्भाष्यकारैः बह्व्योऽ- नुपपत्तयः प्रदर्शिताः । श्रीभाष्ये सप्तविधा वर्णिताः । गीताभाष्ये च उपदेशानुपपत्तिरेका प्रदर्शिता । सात्र समग्राह्याचार्यवर्यैः । इतरास्त्वग्रे तत्र तत्र भविष्यन्ति । निर्विशेषाद्वैतवादिनो हि ब्रह्मविवर्तवादिनः, ऐकात्म्यवादिनः, अहमर्थानात्मत्ववादिनः, मायावादिनः, जगन्मिथ्यावादिनः इत्यादिशब्दैः निर्दि- श्यन्ते । ब्रह्मव्यतिरिक्तं सर्वं मिथ्येति ते वदन्ति । एतादृशज्ञानवानेव हि गुरुः, शिष्याय स्वेन सम्यग्ज्ञातं ब्रह्मव्यतिरिक्तमिथ्यात्वमुपदिशतीति वक्तव्यम् । अत्रैवं विकल्पाः समुन्मिषन्ति – ऐकात्म्यवादे एक एवात्मा परमार्थभूतः । द्वितीयस्तु आत्मा नास्त्येव । एवञ्च एक आत्मा गुरुः तत्त्वज्ञानी सिद्धः । द्वितीयः आत्मा शिष्यः वर्तते, न वा? इति विकल्पे, वर्तते इति पक्षे अपसिद्धान्तः स्पष्ट एव। नेति पक्षे द्वितीये, शिष्यस्यैवाभावे, कस्मै तत्त्वमुपदिशेद्गुरुः ? 
THE 
ननु यद्यप्यात्मा एक एव वर्तते । अथापि अविद्यारूपोपाधिवशादितर आत्मानः कल्पिताः वर्तन्त एव । तथा हि श्रुतिः - ' एक एव हि भूतात्मा भूते भूते व्यवस्थितः । एकधा बहुधा चैव दृश्यते जलचन्द्रवत् ॥' (ब.बि.5-12 ) इति । एतदवलम्बनेनैव प्रतिबिम्बजीववादः (श्लो. 15) प्रवृत्तः विवरण प्रस्थानमित्युच्यते । एवमेव 'घटसंवृतमाकाशं लीयमाने घटे तथा । घटो लीयेत चाकाशं तद्वज्जीवो नभोपमः ॥' (ब्र.बि.5-13) इत्येतदवलम्ब्य प्रवृत्तः अवच्छेदवादः भामतीप्रस्थान- मित्युच्यते । एवञ्च पक्षद्वयेऽपि कल्पितस्य जीवस्य सत्त्वात्, संगच्छत उपदेश इति चेत् ; कल्पितत्त्वं नाम किम् ? भ्रान्तिकल्पितत्वम् वा, 'धाता यथापूर्वमकल्पयत्' ( तै. ना. 1-13) इत्यादाविव प्रमाणप्रतिपन्नत्वं वा? भ्रान्तिकल्पितत्वपक्षे, उपदेष्टा गुरुः शिष्यं भ्रान्तिकल्पितं जानाति, न वा? न जानाति यदि, अज्ञस्य तस्य कथमुपदेष्टृत्वम्? यदि जानाति, तदा वा कथमुपदेष्टृत्वम्? 'मदन्य आत्मा नास्ति केवलं प्रतिभासः' इति जानन् गुरुः, कथमुपदिशेत् तस्मै ? दर्पणे स्वप्रतिबिम्बं पश्यन् ‘इदं प्रतिभासमात्रम्' इति जानन् कश्चिद्विवेकी प्रतिबिम्बाय किं तत्त्वमुपदिशेत् ? बाधितानुवृत्तिस्तु अंग्रे (274) विमृश्यते । प्रमाणप्रतिपन्नत्वरूप- 
275 
जीवसरः 
कल्पितत्वपक्षे, किं स्वभिन्नत्वेन प्रतिपन्नः, उताभिन्नत्वेन ? आद्यपक्षे, प्रथममपसिद्धान्तः । जीवभेदस्या- नङ्गीकारेण, तस्य प्रमाणप्रतिपन्नत्वानङ्गीकारात् । अस्त्येवास्माकमपि व्यावहारिकप्रमाणप्रमेयादिविभाग इति चेत्; मिथ्यात्वपर्यायस्य व्यावहारिकत्वस्याप्रयोजकत्वात् । यावद्ब्रह्मज्ञानमबाधितत्वाङ्गीकारान्न मिथ्यात्वपर्यायत्वं व्यावहारिकत्वस्येति चेत्, रज्जुसर्पादीनामपि यावद्वाधज्ञानमबाधितत्वात्, सत्यत्वप्रसङ्गः । इष्टमेव तत्; रज्जुसर्पादीनामपि प्रातिभासिकसत्यत्वाङ्गीकारादिति चेत्, तर्हि सत्यत्वम्, मिथ्यात्वं चेति द्वयमपि आपेक्षिक- मित्युच्यताम् । तदपीष्टमेवास्माकमिति चेत्, तर्हि जगतः आपेक्षिकमिथ्यात्ववत्, आपेक्षिकसत्यत्व- मप्यस्त्येवेति, तदप्युच्यताम् । इष्टमेवैतदपि । अथापि संसारे आसक्तिर्मा भवत्विति, तन्नोच्यत इति चेत्, आगतोऽसि समीचीनं पन्थानम् । सत्यपदार्थः तरतमभावापन्नः इत्यंशः भगवतो रामानुजस्यापि संमत एव . जन्माद्यधिकरणान्ते सत्यपदेन ब्रह्मण: जगद्वैलक्षण्यमुच्यत इत्यभिदधतः । ब्रह्मणि निरुपाधिकं सत्यत्वम्, जगति तु कालदेशाद्युपाधिकृतम् । ततश्च अबाधितत्वंम् सत्यपदप्रवृत्तिनिमित्तम् । तच्च देशकालस्वरूपा- पेक्षयां ब्रह्मव्यतिरिक्तस्यापि वर्तते । अतः सोपाधिकं सत्यत्वं ब्रह्मव्यतिरिक्तस्य । ब्रह्मणस्तु एतादृश- सोपाधिकं सत्यत्वं न, किन्तु निरुपाधिकम् । एतद्दृष्ट्या रामानुजसिद्धान्तेऽपि जगत् असत्यम् । एतच्च ब्रह्मविलक्षणत्वरूपम्, न तु मिथ्यात्वरूपम् । एवञ्च भवद्दृष्ट्यापि व्यावहारिकस्य जगतः ब्रह्मज्ञान- बाध्यत्वम्, तत्प्रयुक्तमिथ्यात्वं वा केवलं वार्तम्, ब्रह्मप्राप्तौ 'केन कं पश्येत्' इति त्रिपुटीलयाङ्गीकारात्, व्यर्थम् बाध्यबाधकभावः कस्य? ‘आस्थानिवृत्त्यर्थमवादि बौद्धैः ग्राहंगतास्तत्र कथंचिदन्ये' इति महदसंमतं मार्ग न गच्छेश्चेत्, रक्षितः स्वात्मा कथञ्चित् ॥ 
। । 
ननु भवत्सिद्धान्ते चिदचितोर्ब्रह्मशरीरत्वात्, लोके तादृशज्ञानस्य सामान्यजनानामसंभवेन, लोकव्यवहारस्सर्वोऽपि भ्रममूल एव वाच्यः । अतश्च व्यावहारिकी स्थितिरुभयोरपि समानैवेति को विशेष इति चेत्, न हि वस्तुनि विद्यमानं सर्वमप्येकेन प्रमाणेन क्रोडीकर्तुं शक्यम् । चक्षुरिन्द्रियं हि रूपादिग्रहणमात्रसमर्थम्, न तु स्पर्शादिग्रहणसमर्थम् । तावता चाक्षुषं ज्ञानमप्रमा भवेत्किम् ? भवन्मते तु सर्व भ्रम एवेत्युच्यते । 
S अकृत्स्नग्रहणमन्यत्, अन्यथाग्रहणमन्यत् । अकृत्स्नग्रहणं नाप्रमा, अन्यथाग्रहणं त्वप्रमैवेति न पक्षद्वयसाम्यम् ।। 
। । 
- 
वस्तुतस्तु – 'आस्थानिवृत्त्यर्थमवादि बौद्धैः' इति बौद्धोक्तक्षणिकत्वविज्ञानव्यतिरिक्तमिथ्यात्वसर्व- शून्यवादा अपि राजसप्रकृतीनां जगत्यासक्तिनिवृत्त्यर्थमेवोपदिष्टा इति आरम्भकालिकी बौद्धानां वैज्ञानिकी स्थितिरित्यादिकं समये विमृश्यते विस्तरेण ॥ 
विज्ञानं तु विवेकाय भवेत्कार्याय नैव हि । धर्मादिनिर्णयार्थं वेत्येतदन्यत्र कथ्यते ।। बहुग्रन्थैस्तु साध्योऽयं विचारः परमार्थतः । अत्राप्रसक्तस्तस्मात्तु प्रकृतं यत्तदुच्यते ॥ 
कालक्रमेण हेतुवादरतास्ते, वेदविद्वेषिणो यदाऽभवन् ; तदानीमेव, ते वादबाह्याः परिगणिता ः। दशावतारान्तः परिगणितः बुद्धोऽपि निष्कासनीयः संवृत्तो वैदिकानाम् । एवम् अनन्तरकालिका बौद्धा यदा पाषण्डिनो जाताः, तदा उद्योतकरभट्टकुमारिलमण्डनमिश्रशङ्करोदयनरामानुजप्रभृतिभिः वेद- 
वैदिकैः। 
तत्त्वमुक्ताकलापः 
276 
[निवर्तकानुपपत्तिः ] 
118. नैवालं भ्रान्तिबाधे परमपि तदिदं तत्त्वमस्यादिवाक्यं 
भ्रान्तोक्तिर्यद्वदादौ श्रुतिकृतनिखिलभ्रान्तिमूलत्वबोधात् । 
बाह्यनिरसनपूर्वकं पुनर्वैदिकमार्गः प्रतिष्ठापितः । तदात्वे च शून्यवादादवरोहणक्रमेण क्रमशः विशुद्धः ब्रह्मवादः जगत्सत्यतावादश्च लोकहिताय प्रतिष्ठापितः। अथापि, 'ग्राहं गतास्तत्र कथञ्चिदन्ये' इत्युक्तक्रमेण पूर्ववासनापीडिताः केचन, केवलं हेतुवादमवलम्बमानाः, पुनरारोहणक्रमेण शून्यवादमेव प्रतितिष्ठासवोऽभवन्, परिणामपरम्परामविगणयन्तः । केवलतर्कस्यायं परिणाम : 'यथा यथार्थाश्चिन्त्यन्ते विशीर्यन्ते तथा तथा ' इति । ततश्च 'प्रतिष्ठितेऽस्मिन् परिणामवादे, स्वयं समायाति विवर्तवाद : ' (सं.शा.) इति यदि ससन्तोष निरीक्ष्यते, तर्हि 'प्रतिष्ठितेऽस्मिंश्च विवर्तवादे, स्वयं समायाति च शून्यवादः' इत्यपि पठनीयं भवेत् । तदेतत्सर्वं क्रमश:, यथायोगम्, यथाबलम्, यथादैवञ्च प्रतिदर्शयिष्यते यथावकाशम् ।। 
एवं च दूषणानि तु हैतुकवेदान्तिदृष्ट्या ज्ञेयानि । स्वभिन्नप्रमाणप्रतिपन्नत्वपक्षे अपसिद्धान्तेन साकं गुरोः द्रोहित्वदोषोऽपि दुर्वारः स्यात् । स्वयं भिन्नतयैव जानन्नपि शिष्याय परमभेदमुपदिशन् स गुरुः कथं विश्वसनीयस्स्यात् । अभिन्नत्वेन प्रतिपन्नत्वरूपद्वितीयपक्षे, स्वाभिन्नं शिष्यं जानन्, कथं तमज्ञं जानीयात् ? स्वाभिन्नत्वात् ज्ञानिनं तं प्रति पुनरभेदं कथमुपदिशेत् ? अतो ऐकात्म्यवादगर्भे ब्रह्मव्यतिरिक्तमिथ्यात्वपक्षे उपदेशानुपपत्तिर्दुष्परिहरा ।। 
एतद्दोषपरिजिहीर्षयैव मण्डनमिश्रादिभिर्जीवाज्ञानवादो मण्डितः । 'इन्द्रो मायाभिः ' (बृ.4-5-19) इति बहुवचनश्रवणात्, जीवनानात्वसिद्ध्या सर्व आक्षेपाः परिह्रियन्त इति । परन्त्वन्योन्याश्रयादिभिः जीवाज्ञानवादो विस्तरेण परिशीलितस्तत्रैव द्रष्टव्यः ॥ 
ननु किमेवमुच्यते ? 'ब्रह्म सत्यं जगन्मिथ्या जीवो ब्रह्मैव नापर:' इति वदन्नाचार्यः किमज्ञानी? बिभीहि मोद्विजस्व वृथा ब्रह्मन् ! महतामाचार्याणां वचनानि तावत्सुगमार्थानि मन्यते भवान्? एकैकमपि तत्रस्थं पदं कियद्गम्भीरमिति प्रायः बहवो न जानन्त्येव । विशेषतः मिथ्यापदस्य निष्कृष्टोऽर्थः दुरवगमस्सर्वथा । तथ्यमिथ्याऋतसत्यानृतासत्यादिपदानामसङ्कीर्णोऽर्थः, तस्य व्याप्तिरित्यादिकं प्रायोऽर्वाचीनानां दुरवगमं संवृत्तम्। एतन्मूलका एवं बहवो वादास्समुदजृम्भन्त । आचार्याणामाशयविरुद्धा अपि पक्षाः कालान्तरे शुष्कपण्डितैः पूर्ववासनया परस्परविरुद्धाः अवर्णिषत । तदेतत्समनन्तरसरे विशदीभविष्यति ॥ 
कदा कस्मिन् प्रकरणे कस्मै प्रोक्तं कुतः वा । इत्याद्यमखिलं ज्ञात्वा भावो ज्ञेयो विवेकिभिः ॥ तात्पर्यमेव प्राणः स्याद्वाक्यानामिति संमतम् । एतत्सर्वं विस्तरश: प्रदश्येताग्रिमे सरे ॥ ४७ ॥ 
1 
ऐकात्म्यवादापरपर्याये निर्विशेषाद्वैतवादे, उपदेशानुपपत्तिवत्, अन्यामप्यनुपपत्तिमाह - नैवाल - मित्यादि । तदिर्द = अपरोक्षज्ञानहेतुतया भवता प्रतिपादितं तत्त्वमस्यादिवाक्यम् = तत्त्वमसि इत्यादिवाक्यंम् परमपि = पश्चाज्जातमपि भ्रान्तिबाधे = भेदभ्रमबाधे अलंग् नैव सर्वथा न समर्थम् । तत्र हेतुः - भ्रान्तोक्ति- 
= 
277 
रज्जौ सर्पभ्रमे किं जनयति विदितभ्रान्तवाक् सर्पबाधं 
जीवसर: 
स्वप्नेऽहिः स्वप्नवुद्ध्या किमु गलति यदा तत्र च स्वाप्नताधीः ॥ ४८ ॥ 
रित्यादि । श्रुतिकृतनिखिलभ्रान्तिमूलत्वबोधात् = श्रुत्या= आत्मव्यतिरिक्तस्य सर्वस्यापि मिथ्यात्वप्रतिपादक- श्रुत्या कृतः = उत्पादितो यद् निखिलभ्रान्तिमूलत्वबोधः = सर्वं भ्रममूलमेवेति निश्चयः, तस्मात् आदौ यद्वत्= उपदेशात् पूर्वं यथा, तथैव भ्रान्तोक्तिः = भ्रान्तपुरुषवचनरूपा यतः, भ्रान्तवचनरूपत्वाविशेषात् अलम् नैव इत्यन्वयः ।। 
कुतः ? इत्यत्र - रज्जौ सर्पभ्रमे जाते सति यदा कश्चित् ब्रवीति - 'नायं सर्पः किन्तु रज्जुः ' इति, तदा सर्पाभावो ज्ञायते । परन्तु 'नायं सर्पः, किन्तु रज्जुः' इति वाक् भ्रान्तस्य पुरुषस्येति यदि जानाति, तदा विदितभ्रान्तवाक् – 'अयं भ्रान्तः' इति विदितस्य पुरुषस्य वचनम्, सर्पबाधम्- पूर्वगृहीतस्य सर्पस्य निवृत्तिंम् जनयति किम् ? न जनयत्येव । तद्वत् प्रकृते तत्त्वमसिवाक्यमपि ब्रह्म- भिन्नत्वान्मिथ्यैवेति ज्ञाने जाते, कथं तद्वाक्यं प्रपञ्चभ्रमनिवर्तकं स्यात् ? अतो निवर्तकज्ञानानुपपत्तिः दुष्परिहरा || 
नन्वस्तु तर्हि स्वप्न एव दृष्टान्तः । स्वप्ने कदाचित् रज्जौ सर्पभ्रमे जाते, तत्रैव नायं सर्पः, किन्तु रज्जुः इति बाधकज्ञाने जाते, सर्पभ्रमनिवृत्तिरनुभवसिद्धा । सर्वस्यापि स्वप्नस्यापि मिथ्यात्वात्, सर्पभ्रमस्य, तन्निवर्तकज्ञानस्य च मिथ्यात्वेऽपि बाध्यबाधकभावो वर्तत एव । जगतोऽपि स्वप्नवदेवाविचारितरमणीयत्वेन, तद्दृष्टान्तेन सर्वं सङ्गच्छत इति चेत्, अवगतः हार्दो भावः । भवदाचार्ये 'जाग्रत्प्रत्ययः न हि स्वानप्रत्यय- वन्मिथ्याभवितुमर्हति' (ब्र.सू.भा. 2-2-29) इति वदति, बौद्धोपदेशेन नष्टप्रज्ञान् जनान् पुनरास्तिक्यमार्गे क्रमशो नेतुं यतमाने सति, भवांस्तु तद्विपरीततया बौद्धमार्गमेवानुसरन्, बाह्यार्थप्रत्यक्षत्वबाह्यार्थानुमेयत्व- बाह्यार्थमिथ्यात्ववादानां क्रमशः शून्यवादे पर्यवसानमनुमन्वानो दृश्यते । उक्तमेवात : - ' यथायथार्थाश्चिन्त्यन्ते विशीर्यन्ते तथातथा' इति । अतः सर्वमिथ्यात्ववादिनः केवलहैतुकस्य 'अधिकारोऽनुपायत्वान्न वादे शून्यवादिनः' इति कथायामनधिकार एव घोषितो वैदिकाग्रसरैः । अथापीतरे बोधनीया इत्युच्यते- स्वजेऽहिरित्यादि । स्वप्ने = स्वप्नसमये दृष्टः अहिः = सर्पः, स्वजबुद्ध्या = स्वप्न एव जातया नायं सर्पः इति बाधबुद्ध्या गलति किमु = अपगच्छेत् किम्? कुतो नापगच्छेदित्यत्र – यदा च = यदैव तत्र = प्रतिबन्धकज्ञाने स्वाप्नताधीः = स्वप्नकल्पितत्वबुद्धिः = मिथ्यात्वबुद्धिरिति यावत्, भवेत् = तदा तद्- ज्ञानम् सर्पभ्रमनिवर्तकं भवेत् किम्? नैव भवेत् । यस्यां कस्याञ्चिदवस्थायां बाधकज्ञानेऽप्रामाण्यधीर्भवेचेत्, तद्ज्ञानं कस्यापि बाधकं नैव भवेत् । अत एव किल तार्किकैरपि अप्रामाण्यज्ञानानास्कन्दिततदभावत्तानिश्चय एव प्रतिबन्धकः इति निरणायि । बाध्यबाधकभास्थले बाधकज्ञानं भ्रमो वा भवतु, प्रमा वा भवतु बाधकज्ञाने भ्रमत्वानिश्चयोऽपेक्षितः । एवञ्च ब्रह्मव्यतिरिक्तसर्वमिथ्यात्वज्ञानवतः 'तत्त्वमसि' इति वाक्यजन्यज्ञानेऽपि मिथ्यात्वनिश्चयावश्यंभावात् तद्ज्ञानं संसारबन्धकनिवर्तकं न भवितुमर्हतीति निवर्तकानुपपत्तिः दुष्परिहरा । 
- 
तत्त्वमुक्ताकलापः 
278 
यद्यपि सिद्धान्ते स्वप्नस्य सत्यत्वमङ्गीक्रियते, अथापि, जगतस्सत्यत्वाङ्गीकारेऽपि यथा रज्जुसर्पभ्रमः प्रमाण- सिद्ध:, तद्वदेव स्वप्नेऽप्यस्ति विभाग इति दृष्ट्या, आपाततो लोकानुभवानुरोधेन वा दूषणमुक्तमिति ज्ञेयम् ।। 
'ब्रह्मव्यतिरिक्तं सर्वं मिथ्या' इति वादे वेदानामपि ब्रह्मव्यतिरिक्तत्वात् मिथ्यात्वे सिद्धे, 'तत्त्वमसि' इत्यादिवाक्यानामपि मिथ्यात्वात् तज्जन्यं ज्ञानं प्रपञ्चभ्रमनिवर्तकं कथं भवेत् ? इति शङ्कायाम्-ते इत्थं समादधिरे- - सत्यम्, सर्वं मिथ्यैव । एवमपि वेदस्य सर्वस्यापि मिथ्यात्वेऽपि सगुणवाक्यापेक्षया निर्गुणवाक्यानि प्रबलानि; भेदप्रतिपादकवाक्यापेक्षया अभेदप्रतिपादकानि = भेदनिषेधपराणि 'तत्त्वमसि' इत्यादिवाक्यानि प्रबलानि । विधिरूपवाक्यापेक्षया निषेधरूपाणां वाक्यानां प्रबलत्वात् । विधिवाक्यानां प्रतियोगिसमर्पणेनापि सावकाशत्वात् निषेधवाक्यानां परत्वात् निरवकाशत्वेन प्रबलत्वात् प्रपञ्चभ्रमबाधः सङ्गच्छते । एवञ्चैक्योपदेशेन ब्रह्मव्यतिरिक्त- मिथ्यात्वसिद्धिरिति । 'भूतले घटो नास्ति' इति वाक्ये भूतले घटः अस्ति इत्येतावान् भागः भूतले घटस्य सत्तां प्रतिपादयति । तत्रैव ‘न' इत्येकस्य संयोजनेन, इतरभागस्सर्वोऽपि 'न' इत्यस्य शेषभूतमर्थमेव वदेत्, न तु स्वतन्त्रं कञ्चनार्थम् । निषेधस्तावान् बलवान् । एवञ्च वेदेऽपि तथैव ऐक्यस्य भेदनिषेधरूपत्वात्, भेदप्रतिपादकस्सर्वोऽपि भागः निषेधशेषभूत एवेति, तेषां वाक्यानां स्वार्थे तात्पर्यं नास्त्येव । अतः तत्त्वमसि इत्यादिवाक्यानि प्रबलानि, महावाक्यानीत्युच्यन्ते । एवं पूर्वपक्षे सिद्धान्त उच्यते ॥ 
सिद्धान्तस्तु - बाध्यबाधकभावस्थले सर्वत्र सावकाशं बाध्यम्, निरवकाशं बाधकमित्येव रहस्यम् । एकस्मिन् देशे, एकस्मिन् काले, एकेन रूपेण ज्ञातस्य; देशान्तरे, कालान्तरे, रूपान्तरेण ज्ञातत्व- भ्रमे जाते, तस्य प्रमात्मकेन ज्ञानेन निरासः क्रियते । यथा पूर्वकालावच्छेदेन रक्ते सति घटे, कालान्तरवच्छेदेन पाकवशात् नीले सति 'रक्तो घटोऽस्ति' इति व्यवहारे कृते 'अस्ति' इति वर्तमानत्वाभिधानात् 'इदानीं रक्तो घटो नास्ति' इति ज्ञानस्य प्रमात्वात् पूर्वं ज्ञानं बाध्यम्, कालान्तरविषयतया नेतुं शक्यम् सावकाशं भ्रमरूपं भवति । परं प्रमारूपम् अन्यथा नेतुमशक्यम् निरवकाशं बाधकम् भवति । ' ब्रह्मव्यतिरिक्तं सर्वं मिथ्या' इति पक्षे, पूर्वस्य भेदज्ञानस्य यथा भ्रमत्वम्, तथैव परस्याभेदज्ञानस्यापि ब्रह्मव्यतिरिक्तत्वेन मिथ्यात्वात् भ्रमरूपत्वे सिद्धे, उभयोरपि ज्ञानयोः भ्रमत्वाविशेषे कथं पूर्वस्य परेण बाधः ? 
ननु परस्य भ्रमरूपत्वेऽपि बाधकत्वं वर्तत एव । यथा रज्जौ सर्पभ्रमे जाते 'नायं सर्पः, किन्तु रज्जुः' इति ज्ञानं तस्य बाधकम्, तथैव 'नायं सर्पः, किन्तु अम्बुधारा' इति ज्ञानस्य भ्रमरूपस्यापि सर्पभ्रमबाधकत्वं दृश्यते । अतः परत्वमेव बाधकत्वे प्रयोजकम्, न तु प्रमात्वं भ्रमत्वं वेति चेत्, एवं तर्हि 'तत्त्वमसि' इतिवाक्यजन्यज्ञानस्यापि भ्रमत्वे बाधकाभावात्, भ्रमात्मकेन तेन ज्ञानेन जीवब्रह्मैक्यस्याप्य- सिद्धिप्रसङ्गः । परत्वमात्रस्य बाधकत्वप्रयोजकत्वे 'सर्वं शून्यम्' इति सर्वनिषेधस्य तत्त्वमस्यपेक्षयापि परत्वात् शून्यवादावतारश्च । निरधिष्ठानभ्रमस्यासंभवात् शून्यवादो न साधीयानिति चेत्, निर्विशेषवादस्य दुरुपपादत्वत् त्वद्वादोऽपि न साधीयान् । सामान्याकारेणावगतस्य विशेषाकारेणानवगतस्यैव वस्तुनो भ्रमा- धिष्ठानत्वसंभवः । भास्वरशुकुरूपेणावगतस्य शुक्तित्वेनानवगतस्यैव रजतभ्रमाधिष्ठानत्वात् । विशेषाकारावगमें सत्येव रजतभ्रमनिवृत्तेर्दशनात् । अतः ब्रह्मव्यतिरिक्तसर्वमिथ्यात्वे, ब्रह्मणो निर्विशेषत्वे च प्रपञ्चभ्रमस्य, 
279 
जीवसर: 
119. 
[असत्यात्सत्यसिद्धिनिरास: ] 
छायादिर्न त्वसत्यः सदवगतिकरः तत्र हेतुर्हि तद्धीः 
साध्यज्ञप्त्यादिवत् सा स्वयमिह न मृषा, नास्ति धीरित्यबाधात् । 
तन्निवृत्तेश्च कथञ्चिदपि न संभवः । किञ्च सर्पभ्रमनिवर्तके अम्बुधाराज्ञाने भ्रान्तिरूपेऽपि, तत्र भ्रान्तित्वाज्ञानादेव बाधकत्वं संभवति, निरवकाशत्वात् । अगृहीताप्रमाण्यकत्वमात्रं प्रतिबन्धकज्ञानविशेषणम् ; न तु गृहीतप्रामाण्य- कत्वमपि, प्रथमं तत्र प्रामाण्यग्रहणस्यासंभवात् । यद्यपि वेदान्तिनः स्वतः प्रामाण्यवादिनः, अथाप्यौत्सर्गिकं तत् स्वतः प्रामाण्यम् विद्यमानमप्यविद्यमानमिव, संशयादिक्षमत्वात् । स्वतःप्रामाण्यपक्षेऽपि अगृहीताप्रामाण्य- कत्वस्यानपायात् । एवञ्च अम्बुधाराज्ञाने अप्रामाण्यग्रहे जाते तु, तस्य प्रतिबन्धकत्वं न स्यादेव । ननु रज्जुसर्पभ्रमं प्रति अम्बुधाराभ्रमस्य बाधकत्वे परत्वापेक्षयान्यत्कारणं किं पश्यति भवान् ? उक्तमत्र वक्तव्यम्। अप्रमात्वज्ञानाभाव एव बाधकत्वप्रयोजकोऽम्बुधाराभ्रमस्येति । अम्बुधाराज्ञाने वर्तमानोऽप्रमात्वज्ञानाभावः अस्य द्वितीयज्ञानस्यानवकाशत्वं प्रदर्शयन्, अत एव प्राथमिकज्ञानस्य सावकाशतामापादयति । अतः सर्वत्रापि सावकाशत्वनिरवकाशत्वे एव बाध्यबाधकभावप्रयोजके । प्रकृते तु तत्त्वमसिवाक्यजन्यज्ञाने ब्रह्मव्यतिरिक्त- मिथ्यात्वज्ञानेन मिथ्याविषयकत्वनिश्चयेन सावकाशत्वात् प्रपञ्चभ्रमनिवर्तकत्वं सर्वथा न संभवति ॥ 
नन्वप्रामाण्यज्ञानानास्कन्दितत्वं प्रथमज्ञानेऽपि समानम् । एवं सति द्वितीयमम्बुधाराज्ञानमेव प्रतिबन्धकं- मित्यत्र परत्वमेव प्रयोजकं वक्तव्यमिति चेत्, द्वितीयज्ञानेन प्राथमिकज्ञानस्य अप्रामाण्यज्ञानास्कन्दितत्वेन, तस्य सावकाशत्वं स्वत एव जातमिति, तस्य द्वितीयं ज्ञानं प्रतिबन्धकं भवेत् । नो चेत् प्राथमिकज्ञानेन द्वितीयज्ञानस्यैव बाधः । यथा शङ्खःश्वेत एवेति निश्चयवतः, पित्तदोषवशात् 'पीतः शङ्खः' इति चक्षुषा ज्ञानेऽपि नानेन प्राथमिकं ज्ञानं बाध्यते । प्रत्युत द्वितीयमेव बाध्यते । द्वितीयस्य दोषजन्यत्वज्ञाने सावकाशत्वात् निरवकाशेन प्राथमिक- ज्ञानेन द्वितीयं ज्ञानमेव बाध्यते । दोषजन्यत्वज्ञानाभावे तु प्राथमिकं सावकाशं भवतीति तदेव बाध्यते इत्यादिकं सर्वं शास्त्रान्तरकथारूपम् । एवं वेदान्तशास्त्रमेव तर्कमयं कृतं पण्डितंमन्यैः । आहत्य सावकाशत्वनिरवकाशत्व एव बाध्यबाधकभावप्रयोजके इत्येव परमो निष्कर्ष इत्यलमनया शास्त्रान्तरकथया । परत्वमात्रस्य बाधकत्वे वक्ष्यत्युत्तरम् ' प्राबल्यं चेन्निषेधः पर इति मुखरं तुर्यबुद्धस्य तूर्यम्' (नायक. 56 ) इति ।। ४८ ।। 
एवं ब्रह्मव्यतिरिक्तस्य सर्वस्यापि मिथ्यात्वात्, 'तत्त्वमसि' इत्यादीनामपि मिथ्यात्वं सिद्धमिति, तेन बन्धनिवृत्तिर्न भवेदिति दूषणे कृते, पुनस्तदुपर्यपि तैर्विजृंभितम् । अस्तु नाम शास्त्रमप्यसत्यम् । तथापि न कापि हानिः । असत्यादपि सत्यस्य सिद्धिर्भवेदेव । दृश्यते किल रज्जुसर्पभ्रमेणापि सत्यभूतं भयकंपादिकम् इति पुनस्तर्क वर्धयामासुः परे । तदपि दूषयति - छायादिरित्यादिना । असत्य: छायादिः = दर्पणगत- प्रतिबिंबादिः सदवगतिकरः = सतः = सत्यस्य मुखादेः अवगतिकरः = ज्ञानोत्पादकः । किन्तु तत्र तद्धीहि = सत्य मुखादेः प्रतिबिम्बज्ञानं हि हेतुः = कारणम् । हि इति लोकप्रसिद्धौ । दर्पणे प्रतिबिंबं दृष्ट्वा बिम्बं जानन्ति जनाः । बिम्बं तु सत्यम् । प्रतिबिम्बं तु मिथ्या । मिथ्याभूतस्य प्रतिबिम्बस्य ज्ञानेन सत्यभूतं बिम्बज्ञानं 
तत्त्वमुक्ताकलापः 
असतमेन सत्यस्य 
280 
सत्येनैव प्रसूता घट इव विमता शेमुषी कार्यभावात् 
हेतुत्वालीकभावौ कथमिव विहतावेकमेवाश्रयेताम् ॥ ४९॥ 
भवति । एवञ्च सत्येनासत्यस्य सिद्धिर्भवति । एवमेव ब्रह्मव्यतिरिक्तत्वेन मिथ्याभूतात् शास्त्रात् सत्यभूतं ब्रह्मज्ञानमपि भवतीति न कापि हानि: । आदिपदेन रेखाचित्रादयो ग्राह्याः । रेखारूपेण गजादिचित्रेण सत्यस्य गजस्य स्वरूपं जानन्ति जनाः । रेखागजः असत्यः । तस्मात् सत्यगजज्ञानं भवति । अतोऽसत्यात् सत्यस्य सिद्धौ किं प्रतिबन्धकम् इति पूर्वपक्षिणो मन्यन्ते । तस्योत्तरमुच्यते – ' तस्य हेतुस्तु तद्धी:' इति । प्रतिबिम्बेन बिम्बज्ञानं न भवति, किन्तु प्रतिबिम्बज्ञानेन । प्रतिबिम्बज्ञानं तु सत्यमेव । अतश्च सत्यादेव सत्यस्य सिद्धिः, न त्वसत्यात् । एवं रेखागजेन गजज्ञानं न भवति, किन्तु गजाकाररेखाज्ञानेन । अत्रापि ज्ञानं सत्यमेवेति नासत्यात्सत्यस्य सिद्धिः ॥ 
ननु प्रतिबिम्बस्य बिम्बाद्भिन्नत्वेन यदि मिथ्यात्वम्, तर्हि तद्ज्ञानं कथं सत्यं भवेत् । यदि भवेत्, तर्हि असत्येन प्रतिबिम्बेन सत्यं प्रतिबिम्बज्ञानं जातमिति, सिद्धा तत्रैवासत्यात्सत्यसिद्धिरित्यत्राह - साध्य- ज्ञापत्यादीति । साध्यस्य = कार्यस्य घटादेः ज्ञप्तिः = ज्ञानम् । तद्वदेव सा = प्रतिबिम्बादिधीः स्वयं = स्वस्वरूपेण न मृषा = न मिथ्या । कुतो न मिथ्यात्वमिति चेत्, इह = एतद्विषये धीः नास्ति = मम ज्ञानं न जातं इति अबाधात्=बाधस्याभावात्= बाधज्ञानादर्शनात् । घटस्य स्वरूपमीदृशमिति जानन् हि कुलालः घटादिकं करोति । यदि घटज्ञानमेव तस्य न स्यात्, तर्हि कथं घटं कुर्यात् ? तत्र घटकरणात् पूर्वं घटो नास्त्येव, अथापि तस्य घटज्ञानं तु वर्तते । अतश्च घटस्याभावेऽपि यथा घटस्य ज्ञानं कुलालस्य वर्तते, तद्वदेव प्रतिबिम्बस्यासत्यत्वेऽपि प्रतिबिम्बज्ञानं सत्यं भवत्येव ॥ 
ननु असतो घटस्य ज्ञानम् कथं सत्यं स्यात् ? तर्हि शुक्तौ रजतज्ञानमपि सत्यं स्यात् इति चेत्, प्रत्यक्षस्यैव वस्तुजन्यत्वनियमः । कुलालस्य घटज्ञानमेव यदि न स्यात्, कथं घटं कुर्यात् ? अतो घटज्ञानं वर्तत एव, न तु तदा घटः । यदि तदा घटः स्यात्, तर्हि विद्यमानं घटं पुनः स कथं कुर्यात् ? अतः घटमन्तरापि घटज्ञानं भवेदेव ॥ 
ननु घटाभावेऽपि घटज्ञानं कथं भवेत्, भवद्वा कथं सत्यं स्यात् ? तर्हि शुक्तौ रजतज्ञानं वा कथं मिथ्या स्यात् ? इति चेत्, किं कुर्मः ? 'मूम घटज्ञानमेव नास्ति' इति कुलालः कथं वदेत् ? अतः अनुभव एव सर्वत्र प्रमाणम् । प्रत्यक्षस्थल एव विषयस्य विद्यमानत्वनियमः । नेतरत्रेति प्रसिद्धमेव । एकत्राविद्यमान- विषयकत्वेऽपि मिथ्या इति व्यवहारो न भवति, अन्यत्र तु भवतीति कथमिति जिज्ञासया पृच्छाम इति चेत्;- सत्यादेव सत्यसिद्धिरित्यत्रानुमानमपि प्रमाणमाह – सत्येनेत्यादि । विमता शेमुषी = मतिः सत्येनैव प्रसूता= उत्पन्ना, कार्यभावात् = कार्यत्वात् घट इव= घटवत् इति । तथा च विमता = विवादग्रस्ता 'प्रतिबिम्बात् बिम्बबुद्धिः, सत्यकारणजन्या, कार्यत्वात्, घटवत्' इत्यनुमानात् बिम्बज्ञाने सत्यभूतज्ञानजन्यत्वस्य सिद्धिः। अतो नासत्यात्सत्यसिद्धिः, किन्तु सत्यादेव सत्यसिद्धिः । ननु अप्रयोजकमिदमनुमानम् । कार्यत्वे सत्यपि 
281 
जीवसर: 
सत्यकारणजन्यत्वं स्यादिति कोऽयं निर्बन्ध : ? इत्यत्राह - हेतुत्वेत्यादि । विहतौ = परस्परविरुद्धौ हेतुत्वालीकभावौ = कारणत्वं मिथ्यात्वं चेति द्वयमपि कथमिव = कथं वा एकमेवाश्रयेताम् = एकत्र मिलताम् । सर्वथाऽसंभव एव । मिथ्याभूतेन दण्डेन, मृत्पिण्डेन वा सत्यो घटः कथं वा भवेत् । विद्यमानस्यैव हि वस्तुनः कारणत्वम् । मिथ्याभूतस्य विद्यमानत्वं कथं भवेत् ? 'असत्यात्' इति हेतौ खलु पञ्चमी । ततश्च असत्यात् सत्यसिद्धिः इति वचनमेव वन्ध्यापुत्रजननशब्दवत् अत्यन्तं परस्परं व्याहतम् । शङ्काविषमरणादावन्यत्र वा, सर्वत्र तद्ज्ञानमेव मरणहेतुः । ज्ञानं प्रति विषयसत्यत्वं नापेक्षितमित्यपि बहुधा निरूपितमेवेति नासत्यात्सत्यत्वसिद्धिः ॥ 
अत्रेदमवधेयम्-निराकारज्ञानवादिनो बौद्धा इति प्रसिद्धम् । 'अर्थेनैव विशेषो हि निराकारतया धियाम्' इति तेषां वचनम् । निराकारवादिनः इत्यत्र 'ज्ञानम्' विज्ञानरूपं ज्ञेयम् । विज्ञानपदवाच्यं स्वप्रकाशं तत्त्वंम् जगन्मूलधातुभूतं वर्तते । तत् रूपवेदनासंज्ञासंस्कारविशिष्टम् आत्मेत्युच्यते । अधिपतिसहकार्यालम्बन- सहकृतम् ‘ज्ञा’धात्वर्थभूतबुद्धिरित्युच्यते । प्रवृत्तिविज्ञान पदवाच्यमिदमेव सविषयकं व्यवहाराङ्गम् । एतत् द्विविधम् विज्ञानमेव 'अहं जानामि इति व्यवहारहेतुः । रूपविज्ञानवेदनासंज्ञासंस्काररूपपञ्चस्कन्धात्मको जीवः ‘अहम्' इत्युच्यते । इदमेवालयविज्ञानमुच्यते । तत्र विज्ञानं मूलधातुः । रूपं मानवादिशरीरहेतुभूतो वासनाविशेषः मानवाद्याकारहेतुः । संज्ञा मानवादिसंज्ञाहेतुः । नाम, रूपम् इति वेदान्तिभिरुच्यमानमेव संज्ञा, रूपम् च । वेदना सुखदुःखादिसंवेदनहेतुः । इदं धर्मिणः अहमर्थस्य स्वरूपम् । एवं 'जानामि इति व्यवहारहेतवः - अधिपतिसहकार्याम्बनसमनन्तररूपाश्चत्वारः प्रत्ययाः । प्रत्ययाः = हेतवः । चक्षुरादिकम् अधिपतिप्रत्ययः । आलोकादिकं सहकारिप्रत्ययः । घटादिविषयाः आलम्बनप्रत्ययाः । उत्तरक्षणं प्रति पूर्वक्षणस्य कारणत्वात् विज्ञानस्य पूर्वक्षणः समनन्तरप्रत्ययः । एतादृशकारणचतुष्टयवशात् स एव विज्ञानधातुः प्रवृत्तिविज्ञानमुच्यते । अतश्च एक एव विज्ञानधातुः उपाधिवशात् कारणवशाच अहमर्थोऽपि भवति, धर्मभूतं ज्ञानमपिभवति । एतदजानन्तः अनन्तरकालिका बौद्धाः, विज्ञानं आत्मा इति जानन्तः, तर्हि ज्ञानं नाम धर्मो नास्ति किलेति मन्वानाः आलयविज्ञानम्, प्रवृत्तिविज्ञानं चेति द्वयं कल्पयामासुः । वस्तुतस्तु बौद्धास्सर्वेऽपि नैरात्म्यवादिनः । विज्ञानञ्च नात्मा, किन्तु धातुविशेषः । एकविज्ञानमुपाधिवशादालयविज्ञानं प्रवृत्तिविज्ञानमिति द्वेधा व्यवह्रियते ॥ 
सिद्धान्ते तु ज्ञाधात्वर्थभूतं ज्ञानपदवाच्यं स्वप्रकाशं आत्मधर्मभूतं ज्ञानं नियमेन सविषयकम् । धर्मिभूतं आत्मस्वरूपं तु स्वप्रकाशत्वात् ज्ञानपदवाच्यम्, न तु 'ज्ञा' धात्वर्थभूतम् । अत एव तत् निर्विषयकम् । अथवा स्वमात्रविषयकम् । एतञ्च धर्मभूतं ज्ञानं प्रत्यक्षानुमितिशाब्दस्मृतिभेदेन चतुर्विधम् । एतेषु प्रत्यक्षमेकमेव वर्तमानमात्रग्राहि । अत एव विषयजन्यं च । इतरं च त्र्यं त्रैकालिकवस्तुविषयकम् । अतीतानामागामिनां च विषयाणां तदानीमभावेऽपि एतत् त्रिविधज्ञानेषु विषयतया भानात् । एतेषां सविषयत्वेऽपि विषयजन्यत्वं न भवति । तदानीं तेषामभावात् । वर्तमानस्यैव कारणत्वात् । एवञ्च शुक्तिरजतस्थले 'रजतं मया दृष्टम्' इत्यनुभवात् तद्भ्रमस्य प्रत्यक्षरूपत्वात्, तत्र विषयस्य कारणत्वमस्ति । रजतं तु विषयस्तत्र 
तत्त्वमुक्ताकलापः 
282 
नास्ति । अथापि तद्विषयं ज्ञानं कथं जातं? अत एव तत्र अलौकिकेन ज्ञानलक्षणसन्निकर्षेणैव विषयस्य भानमुक्तं नैयायिकैः । अन्यथाख्यात्यङ्गीकारे तु नास्ति गत्यन्तरम् । अख्यातिवादे तु 'रजतं पश्यामि' इत्युलेखनिर्वहणे केशः । एतद्विचारः बुद्धिसरे ख्यातिवादे विस्तरेण भविष्यति ॥ 
ननु तर्हि प्रत्यक्षव्यतिरिक्तानां ज्ञानानां कथम् नियतविषयकत्वम् ? असन्निकृष्टविषयकत्वादिति चेत्, तत्तत्करणैरेव तेषां विषयसमर्पणम् । अनुमितौ तद्धेतुभूतपरामर्शेन, शब्दे शक्तिज्ञानेन, स्मृतौ पूर्वानुभवेन च विषयसमर्पणम् । अतस्सर्वत्र सविषयकत्वोपपत्तिः । एवं च प्रत्यक्षे विषयस्य कारणत्वात्, शुक्तिरजतादिभ्रमाणां प्रत्यक्षत्वात् पुरतो विषयमन्तरापि भ्रमजननात्, भ्रमात्मकं ज्ञानं असद्विषयकमप्रमाणं जातम् । अत एव साक्षाद्भ्रमः प्रत्यक्षस्थल एव । इतरेषां तु ज्ञानानां विषयजन्यत्वाभावेन, विषयमन्तरापि जननेनासद्विषयकत्व- प्रयुक्तं भ्रमत्वं नास्त्येव । भ्रमत्वाभावेन प्रमात्वमवर्जनीयम् । स्मृतेस्तु प्रमात्वं वा, भ्रमत्वं वा स्वतो न निश्चेतुं शक्यम् । तद्धेतुभूतानुभवानुरोधेनैव तन्निर्णेयम् । एवं नियमेन परमुखनिरीक्षणात्, स्मृतौ प्रमाभ्रमविभागो नास्तिीति केचन । बाधकाभावादस्तीति सिद्धान्तः । एतत्तत्त्वमप्यग्रे भविष्यति । कुलालस्य तु करिष्यमाण- घटविषयकं ज्ञानं तस्य वर्तते । करिष्यमाणस्य घटस्य तदानीमभावात् तद् ज्ञानमपि न विषयजन्यम् । अथापि न भ्रमरूपं तत् इति 'स्वयमिह न मृषा' इत्युक्तम् ॥ 
। 
अत्रेदं परीक्ष्यते - कुलालस्य हृदि घूर्णमानं ज्ञानं किंरूपम्, न तावत् प्रत्यक्षम्, विषयस्याभावात्। नाप्यनुमानम्, लिङ्गाभावात् । नापि शाब्दम्, शब्दस्याभावात् । नापि स्मृतिः, करिष्यमाणस्य घटस्य पूर्वमनुभवाप्रसक्त्या स्मृतेरप्यसंभवात् । अर्थात् तत् भ्रमरूपमेवास्तु, का हानिः ? अत एवाचार्यैरपि ज्ञानांशो न मृषा, 'नासीत् धी:' इति बाधादर्शनात् इत्युक्तमिति चेत् — तस्य ज्ञानस्य भ्रमरूपत्वस्याप्यननुभवात् । घटत्ववति घटत्वप्रकारकत्वस्य तत्र सत्त्वेन प्रमात्वस्यैव दर्शनात् । अतस्तस्य भ्रमत्वमपि न युक्तम् । तर्हि का गतिरिति चेत्; - 
अत्रेदं तत्त्वम् - कुलालस्य विद्यमानं घटज्ञानं न निर्दिष्टघटव्यक्तिविषयकम्, किन्तु करिष्य- माणघटकरणमात्रोपयोगि सामान्यद्वारकं ज्ञानमेव । सर्वमपि वस्तु सामान्यविशेषात्मकमेव । प्रत्यक्षेण गवि गृह्यमाणे हि अश्वादिविलक्षणम्, इतरगवादिसलक्षणमेव गृह्यते । तत्र व्यावृत्तिस्तु तदानीमेव गृह्यते । अन्यथा हि गवाश्वग्रहणयोस्साङ्कर्यप्रसङ्गः । अत एव हि प्रत्यक्षं स्वलक्षणमात्रविषयकमिति वादः प्रसृतः । स चैकदेशवाद इति पूर्वमेव प्रदर्शितम् । इतरगोव्यक्त्युपस्थितौ तु अनुवृत्ताकार ः प्रत्यभिज्ञायते । घटकर्तुः कुलालस्य बुद्धौ तु निर्दिष्टघटविषयकत्वं नास्त्येव । अत एव साक्षाद्भ्रमः प्रत्यक्षस्थल एव । तदाहि व्यक्तिविशेषस्मरणरूपं तत् स्यात् । वस्तुतस्तु तदा कुलालस्य बुद्धौ सामान्यरूपेण घटानामाकाराः परि- वर्तन्ते । स्वेन करिष्यमाणानां घटानामाकारविषयकं ज्ञानं तत् । अत एव सामान्यं नातिरिक्ता जातिः, किन्त्वााकृतिरेवेति पूर्वोत्तरमीमांसकाः । अवयवसन्निवेशविशेषरूपाया आकृतेर्नित्यत्वासंभवात् आकारातिरिक्ता, आकारव्यङ्गया जातिरेव सामान्यमिति वैशेषिकाः । एतत्तत्त्वमप्यग्रे ( अद्रव्यसरे) भविष्यति । स्वेन क्रियमाणानां वस्तूनामाकारपरिमाणादिकं जानन्नेव कुलालो घटान्करोतीति तु वस्तुतत्त्वम् । अतश्च तद्ज्ञानं, 
120. 
283 
[निवृत्त्यनुपपत्तिः ] 
ज्ञानस्याशेषभेदोदय विहतिकृतो न स्वनाश्यत्वयुक्तिः 
वाताद्यैरेव सद्यश्शममधिकुरुते दग्धदाह्येोऽपि वह्निः । तस्मात् तस्यान्यदेव प्रशमकमपरं तस्य चेत्यव्यवस्था 
तच्चेच्छान्तिं न गच्छेत् कथमिव भविता सर्वभेदोपमर्दः ॥ ५० ॥ 
जीवसर: 
पूर्वदृष्टानां पूर्वकृतानां वा घटानां विमर्शनात्मकं ज्ञानम्, व्यक्तिविशेषासंस्पर्शे उपनीतभानात्मकं मानसं ज्ञानम्, व्यक्तिविशेषस्पर्शे तु भावनारूपम् । सर्वथा तु तद्ज्ञानं न विषयजन्यम् । अथापि न भ्रमरूपम् । भ्रमस्थलेऽपि भ्रमत्वं विषयांश एव, न तु विषय्यंशे । 'मम ज्ञानमेव न जातम्' इति बाधः कदापि न हि दृश्यते । ‘ज्ञानम् तु जातम्, विषयस्तु नासीत्' इत्येवानुभवः । अयमंशः श्रीशंकराचार्याणामपि संमतः 'यद्यपि स्वप्नदर्शनावस्थस्य सर्पदंशनोदकस्नानादिकार्यमनृतम् ; तथापि तदवगतिः सत्यमेव फलम्, प्रतिबुद्धस्याप्यबाध्यमानत्वात् । न हि स्वप्नादुत्थितः स्वप्नदृष्टं सर्पदंशनोदकस्नानादिकार्यं मिथ्येति मन्यमानः तदवगतिमपि मिथ्येति मन्यते कश्चित् ' (ब्र.सू. 2-1-14शं.) इति । अतः सर्वत्र ज्ञानस्यैव कारणत्वात्, तस्य च सत्यत्वात् सत्यादेव सत्यसिद्धिः, नासत्यादिति सर्वं चतुरश्रम् ॥ ४९ ॥ 
निर्विशेषवादेऽन्यामप्यनुपपत्तिं प्रदर्शयति - ज्ञानस्येत्यादिना । प्रपञ्चभ्रमनिवर्तकं हि 'ब्रह्मैकमेव सत्यम्' इत्यादिरूपं ज्ञानं तदभिमतम् । इदञ्च ज्ञानं ब्रह्मभिन्नत्वात् मिथ्याभूतमेव । अनेन ज्ञानेन, प्रपञ्चभ्रमनिवृत्तौ जातायामपि, इदं ज्ञानं केन निवर्तते? यद्यन्येन ज्ञानेन, तर्हि तस्यापि निवर्तकं ज्ञानान्तरं वक्तव्यम् । एतस्यापि ब्रह्मभिन्नत्वेन मिथ्यात्वात् निवर्तकं ज्ञानान्तरमन्वेषणीयमित्यनवस्थाप्रसङ्गः । ततश्च लेशतो मिथ्याया अनुवर्तमान- त्वाच्च न सम्पूर्णमुक्तिः कदापि संभवित्रीत्याक्षेपे, पुनस्तर्क वर्धयामासुः - तस्य निवर्तकान्तरं नापेक्षते । प्रपञ्चभ्रमं सर्वं निवर्त्य, स्वयमेव तदपि शाम्यति । तत्र दृष्टान्ततया दावानलविषादीन् वदन्ति । वन्यो दावाग्निः स्ववशप्राप्तं सर्वं नाशयित्वा, अन्ते स्वयमपि स्वत एव शाम्यति, न तु तच्छामकान्तरापेक्षा । एवं शरीरे विषे प्रविष्टे, तन्नाशार्थं विषान्तरमेव प्रयुज्यते चिकित्सकैः । इदं च द्वितीयं विषं प्राथमिकं विषं नाशयित्वा स्वयमपि स्वत एव नश्यति, न तु पुनर्विषान्तरमपेक्षते । एवमेव निवर्तकज्ञानस्य निवर्तकान्तरापेक्षा नास्तीति । एतदपि न साधीयः । कुतः ? अशेषभेदोदयविहतिकृतः = अशेषाः ये भेदा:, तेषामुदयः यस्मात् मायाविद्यादिपदवाच्यात् भवति, तादृशाविद्यायाः, विलयकृत् = नाशहेतुः निवर्तकं ज्ञानम्, तस्य = ज्ञानस्य स्वनाश्यत्वयुक्तिः = अविद्यां नाशयित्वा स्वयमेव नश्यति इत्यत्र या युक्तिः प्रदर्शिता, सा न=न घटते । संपूर्णाविद्यानिवर्तनक्षमस्य ज्ञानस्य केन वा निवृत्तिः भवेत् ? स्वयमेव भवेदिति तु न साधीयः । कुत इत्यत्राह - वाताद्यैरित्यादि । दग्धदाह्यः = दग्धसर्वेन्धनः वह्निरपि वाताद्यैरेव सद्यः शमम् = शान्तिम् अधिकुरुते प्राप्नोति । 'आद्य' पदेन, दग्धदाह्यविशेषणेन सूचितः कारणाभावो गृह्यते । कारण- जन्यत्वकथनेन च सत्यवस्तुस्थल एवेदं सर्वं युज्येतेत्यपि सूचितम् । वन्हिः किल निराश्रयो न तिष्ठेत् । अथापि स ' आश्रयाश:' । तस्मात् = मिथ्याभूतस्य स्वयं निवृत्त्यसंभवात् तस्य निवर्तकज्ञानस्यतत्त्वमुक्ताकलापः 
284 
प्रशमकम्=निवर्तकम् अन्यदेव वाच्यम् । एवं तस्य निवर्तर्कैज्ञाननिवर्तकस्य च अपरम्= अन्यदेव निवर्तकं वाच्यम् । इत्यव्यवस्था= अनवस्था दुष्परिहरा । एवमनङ्गीकारे - तत् = निवर्तकं ज्ञानम्, शान्ति न गच्छेद्यदि, सर्वभेदोपमर्दः सकलभेदभ्रमनिवृत्तिः कथमिव = कथं वा भविता, न कदापि, लेशतो भेदस्य परिशेषात् । अतश्चानिर्मोक्षप्रसङ्गः ॥ 
= 
सत्यस्य कारणजन्यस्य दावानलादेः कारणनिवृत्या स्वयं निवृत्तिः युज्यते । अङ्गुल्यवष्टम्भादिना सत्येन कारणेन जन्यस्य द्विचन्द्रज्ञानादेः अङ्गुल्यवष्टम्भरूपकारणनिवृत्त्या निवृत्तिश्च युज्यते । मिथ्याभूतस्य तत्त्वज्ञानेन निवृत्तिरपि युज्यते । मिथ्याभूतस्य मिथ्याज्ञानेन निवृत्तौ तु निर्वत्तकस्य मिथ्याज्ञानस्य निवृत्तिः स्वयं कथं भवेत्? ननु मार्गमध्ये जातस्य शुक्तिरजतभ्रमादेः, उत्तरकाले बाधकज्ञानाभावेऽपि निवृत्तिर्दृश्यते । इति चेत्, तद्ज्ञानकारणचक्षुस्संयोगादेः सत्यस्य निवृत्त्या तत्र शुक्तिरजतज्ञानस्य सत्यत्वात् नाशः; न तु निवृत्तिः । तत्र ज्ञानं खलु मिथ्या, कथं सत्यमित्युच्यते ? इति चेत्, विषय एव मिथ्या, न तु ज्ञानम् । बाधकज्ञानं हि अधिष्ठानविषयकम् अध्यस्तं रजतादि निवर्तयति, न तु रजतज्ञानम् । 'तादृशं ज्ञानमेव न जातम्' इति न हि कोऽप्यनुसन्धत्ते । शुक्तिरजतज्ञानम्, शुक्तित्वज्ञानं द्वयमपि सत्यम् । एवं रजतत्वज्ञानमपि सत्यम् । शुक्तौ रजतत्वं मिथ्या । अत एव तदेव बाध्यते, निवर्तते च, न तु विषयी । संवित् खलु भगवती सर्वत्र सर्वकालेऽपि परमसत्या । विषयस्याभावात् ज्ञानं विषयं च पृथक्कर्तुमशक्ताः तामपि मिथ्येति केचन भ्रमन्ते । विषयस्य पृथक्करणं कथम्? इति चेत् ; विचारयामस्तद्ज्ञानार्थयोरभेदनिराकरणप्रकरणे । विषनाशक - विषस्थलेऽपि 'सुन्दोपसुन्द' न्यायेनोभयमेव परस्परनिवर्तकम् । अत एव निवर्तकविषाधिक्ये प्राणानामपायः, न्यूनतायां पूर्वविषानिवृत्तिश्च प्रत्यक्षसिद्धा । प्रकृते प्रपञ्चभ्रमनिवर्तकस्य ज्ञानस्यापि ब्रह्मभिन्नत्वेन मिथ्यात्वात्, बाधकज्ञानान्तरमन्तरा निवृत्तिस्तु न युज्यते । न च भेदज्ञानहेतुभूतायाः अविद्यायाः कारणभूताया निवृत्तत्वात् तस्यापि निवृत्तिरावश्यकीति भ्रमितव्यम्, कं वञ्चयसि महात्मन् ! निवर्तकज्ञानहेतुभूताया अविद्याया अंशतोऽनुवृत्तिर्ह्यभ्युपगम्यते । 'भूयश्चान्ते विश्वमायानिवृत्तिः' (श्वे. 1-10) इति अन्तकाल एव सर्वमाया- निवृत्तिरिति खलु भवन्मतम् । अन्यथा कथं जीवन्मुक्त्युपपादनम्? 
अस्तु तर्हि तथैव । शरीरपातकाले, शरीरनाशात् अविद्यालेशस्यापि स्वयं निवृत्तिः इति चेत्, कथं स्वयंनिवृत्तिरित्येव पृच्छामः। शरीरनाशादित्युक्तं किलेति चेत्; शरीरं कथं स्वयं नश्येत् ? तद्धेतुकर्मनाशात् इति चेत्, कर्मापि मिथ्यैव किल भवतः । कर्मणः सत्यत्वे शरीरस्यापि सत्यत्वं स्यात् । सत्यस्य ज्ञानेन निवृत्तिः न स्यात् । अविद्यालेशानुवृत्या शरीरप्रतिभास एव जीवन्मुक्तिरिति खलूच्यते । अविद्यानिवृत्तिमन्तरा शरीरप्रतिभासनिवृत्तिर्न भवेत् । तर्हि 'चक्रभ्रमिवद्धृतशरीरः (सां. का. 67 ) इति कथमिति चेत् ; अयि भोः ! तत् सांख्यस्य संमतम् । न ते शरीरमिथ्यात्ववादिनः । मिथ्यावादवासनया सर्वं विस्मृतं भवता । आः ! स्मृतम्, अविद्या नानुवर्तते, अविद्यावासनैवानुवर्तते । सा तु स्वयं नश्येत् इति चेत् आः ! बृहस्पतिरेव त्वम् । 'अविद्या' 'अविद्यावासना' इत्यादि अविद्यासत्यत्ववादे, सविशेषवाद एव च संगच्छेत; न तु ब्रह्मभिन्नसर्व- मिथ्यात्ववादे । निर्विशेषवादे च उक्तश्वेताश्वतरश्रुतावपि मायानिवृत्तिरेवोच्यते, न तु वासनायाः । वासनाया अपि 
285 
जीवसर: 
121. 
[निवर्तकज्ञानविषयानुपपत्तिः ] 
बोधस्यान्त्यस्य वेद्यं किमु तव विशदं ब्रह्म मायान्वितं वा 
किं वा भेदप्रपञ्चः किमु तदनृतता किन्नु वेद्यं न किञ्चित् । आद्ये स्यात् ब्रह्म दृश्यं, तदुपरि युगले मोहसत्ताऽथ तुर्ये 
सूते द्वैतं सती सा स्वविहतिमनृता, पञ्चमे स्यान्न धीत्वम् ॥ ५१ ॥ 
ब्रह्मभिन्नत्वात् मायात्वं वर्तत इत्यादयस्त्वतिवादाः । तदा हि वासनापदं आदावेव वर्जनीयमासीत् । वर्जने तु पूर्वोक्तानिर्मोक्षप्रसङ्गोऽप्यायादेव । ' य ईशेऽस्य जगतो नित्यमेव नान्यो हेतुर्विद्यत ईशनाय' (श्वे. 6-76) ‘परास्य शक्तिर्विविधैवश्रूयते स्वाभाविकी ज्ञानबलक्रिया च (श्वे. 6-8)' इति परमात्मन ईशितृत्वं नित्यम्, निरुपाधिकं च, ज्ञानशक्त्यादिकमपि स्वाभाविकमेव, न तु मायाद्यौपाधिकमिति च कण्ठत एव घोषयन्त्यां भगवत्यां श्रुतौ, एतत्सर्वमपलपन्तं वृथाब्रह्माहंमानिनं स एव रक्षतादव्याजकरुणासागर इति विरमामो सत्यापचारतः । स्मरामश्च ‘ये त्वीश्वरं निरपवाददृढप्रमाणसिद्धस्वरूपमपि नाभ्युपयन्ति मूढाः । पापाय तैस्सह कथापि वितन्यमाना कल्पेत नूनमिति युक्तमतो विरन्तुम् ॥' ( न्या. मं. 1) इति वेदान्तिनंमन्यमानभवदपेक्षयापि वरिष्ठस्य नैयायिकस्य वचनम् ॥ 
अयि भोः ! मा पूरय शेषं निन्दावचनैः । विषनाशकविषे किमुत्तरम् ? भो ब्रह्मन् ! न निन्दावचनं तत्, किन्तु निर्वेदवचनम् । उक्तमेवोत्तरं सुन्दोपसुन्दन्यायेनेति । सर्वं तत् सत्यत्वे सत्येव सङ्गच्छेत । मिथ्याभूतस्य स्वतो निवृत्तिर्यदि, आदावेव तथासंभवात्, तत्त्वज्ञानसंपादनक्केशो व्यर्थ एव । सर्वमविचारितरमणीयं चेत्, तर्हि तूष्णीं वा तिष्ठ, तादृशस्य विचारेऽनधिकारात् । अपि च केवलदृष्टान्तप्रदर्शनेन संभवमात्रं सिद्धेयत्, न तु निर्णयः । प्रत्युतात्यन्तालौकिके विषये दृष्टान्तः किं कुर्यात् ? प्रत्युत दृष्टान्तपरंपराप्रदर्शनं जात्यन्ध- पुत्रमृतिन्यायमनुसरेदित्यलं शब्दजालविवर्धनेन ॥ ५० ॥ 
- 
निवर्तकज्ञानस्य विषयानुपपत्तिं प्रदर्शयति – बोधस्येत्यादिना । अन्त्यस्य = अन्तिमस्य संसारभ्रम- निवर्तकस्य बोधस्य = ज्ञानस्य वेद्यम् = विषयः तव विशुद्धम् = मायारूपोपाधिरहितं नित्यशुद्धबुद्धमुक्तस्वरूपं ब्रह्म किमु ? = ब्रह्म किम् ? वा = अथवा मायान्वितं ब्रह्म ? = मायाविशिष्टं ब्रह्म ? वा = अथवा किं भेदप्रपञ्चः ? = नानाभेदरूपं जगत् ? किमु तदनृतता = अथवा तादृशजगन्मिथ्यात्वं वा ? किन्नु वेद्यं न किञ्चित् = विषय एव किञ्चिन्नास्ति वा? क्रमश उत्तरमाह - आद्ये = विशुद्धं ब्रह्मैव विषय इति पक्षे ब्रह्म = विशुद्धं ब्रह्म दृश्यं स्यात् = दृग्विषयः स्यात् ब्रह्म, न तु दृशिः । दृश्यत्वे च घटादिवत् मिथ्यात्वमप्यनिवार्यम् । जगतः दृश्यत्वात् खलु मिथ्यात्वमुच्यते । तदुपरि युगले = तदनन्तरयोः कल्पयोः द्वयो: मोहसत्ता = तथैवाविद्या तिष्ठेत्, न तु निवर्तेत । यथावस्थितब्रह्मस्वरूपज्ञानात् किल प्रपञ्चभ्रमनिवृत्तिः । मायाविशिष्टं ज्ञानं तु प्रपञ्चभ्रमपोषकम्, न वारकम् । एवं भेदप्रपञ्चज्ञानमपि भ्रमवारकं न भवति । अधिष्ठानज्ञानेन किलाध्यस्तप्रतिभासनिवृत्तिः । अध्यस्तविषयकज्ञानेन कथं निवृत्तिः ? अथ तुर्ये = चतुर्थे 
तत्त्वमुक्ताकलापः 
122. 
286 
[ निवृत्त्यनुपपत्तिः ] 
साध्या वस्सर्वमायाविरतिरपि परं ब्रह्म तस्मात् परा वा 
पूर्वत्र प्रागपि स्यात्, परमपि न भवेत् उत्तरत्राम्युपेते । साऽपि स्याच्चेन्निवर्त्या पुनरपि विलगेत् पूर्व एव प्रपञ्चो 
नो चेत्सत्यैव सा स्यात् प्रसजति च ततो ब्रह्म तत् सद्वितीयम् ॥ ५२ ॥ 
प्रपञ्चमिथ्यात्वरूपकल्पे सा= तदनृतता = प्रपञ्चमिथ्यात्वम् सती = सत्या चेत् द्वैतम् = ब्रह्मव्यतिरिक्तसत्यम् सूते = जनयति । प्रपञ्चमिथ्यात्वं सत्यमित्यङ्गीकारात् । अनृता = प्रपञ्चमिथ्यात्वम् अनृतम् यदि स्वविहतिम् = प्रपञ्चमिथ्यात्वाभावमेव सूते = बोधयति, मिथ्यात्वम् अनृतं चेत् प्रपञ्चः सत्यः खलु भवेत् । तथा च भवदनिष्टसिद्धिः । पञ्चमे = न किञ्चिदपि विषय इति अन्तिमे पञ्चमविकल्पे धीत्वम् = ज्ञानत्वमेव न स्यात् । निर्विषयस्य ज्ञानत्वासंभवात् । अतश्च मोक्षहेतुभूतं ज्ञानं दुर्निरूपम् । अतश्चानिर्मोक्षप्रसङ्गः ।। 
ननु ज्ञानं द्विविधम्- मुख्यं गौणञ्च । मुख्यं ज्ञानं आत्मस्वरूपमेव । गौणं ज्ञानं तु अन्तःकरणवृत्ति- रूपम् । मोक्षहेतुभूतं च ज्ञानं गौणमेव, न तु मुख्यम्, तस्य स्वप्रकाशत्वात्; आत्मस्वरूपज्ञानं फलरूपम्, न तु करणरूपम् । वृत्तिरूपं ज्ञानमेव करणरूपम् । एतादृशगौणज्ञानविषयत्वं न दोषावहम् । अत एवोक्तम्- 'फलव्याप्यत्वमेवास्य शास्त्रकृद्भिर्निर्वारितम् । ब्रह्मण्यध्याससिद्ध्यर्थं वृत्तिव्याप्यत्वमिष्यते । ' इति । एतादृशवृत्तिविषयत्वं ब्रह्मणो न दृश्यत्वमावहेदिति चेत्, – अहो ! 
अबद्धं बहुधा प्रोच्य पुनस्तत्साधनाय च । कियत् किश्यन्त्यमी शाठ्यात् इष्टसिद्धिस्तथापि न ।। 
स्वरूपज्ञानं हि कदापि न सविषयकम् । गौणं ज्ञानमेव तादृशम् । एतादृशज्ञानविषयत्वमेव जगतो 
दृश्यत्वापादकम् । परन्तु तदेव ब्रह्मणो दृश्यत्वं नापादयतीति विचित्रमिदम् ।। 
उपर्यपि परिष्कुर्मः इति चेद्वर्धतां पुनः । शब्दराशिः, परं त्वेतत् विचार्येताग्रिमे सरे ॥ अथवा सावधानस्त्वं पश्य गूढार्थसंग्रहम् । श्रीरङ्गनाथायोगीन्द्रैः रहस्यज्ञैः प्रकाशितम् ॥ ५१ ॥ 
निर्विशेषाद्वैतवादे अविद्यानिवृत्तिरपि दुर्निरूपेति प्रदर्शयति - साध्या व इत्यादिना । वः = निर्विशेषा- द्वैतवादिनस्तव साध्या = ब्रह्मज्ञानेन साध्या सर्वमायाविरतिरपि = निश्शेषाविद्यानिवृत्तिरूपो मोक्षोऽपि, परं ब्रह्म = किं परब्रह्मस्वरूपा? उत, तस्मात् = परब्रह्मणः परा वा = भिन्ना वा? पूर्वत्र = प्रथमकल्पे = परब्रह्मरूपत्वे प्रागपि = ब्रह्मज्ञानात् पूर्वमपि स्यात् = अविद्यानिवृत्तिः स्यात्; ब्रह्मस्वरूपस्य सर्वदा सत्त्वात् । तथा चानुभवविरोधः, ब्रह्मविद्यानुष्ठानादिवैफल्यं च । उत्तरत्र = द्वितीयकल्पे अभ्युपेते = अङ्गीकृते सति परमपि = ब्रह्मज्ञानानन्तरमपि न भवेत् = निश्शेषाविद्यानिवृत्तिः न स्यात् । अविद्यानिवृत्तेः ब्रह्मभिन्नत्वेन मिथ्यात्वात्, तस्या एव मुक्तिरूपत्वेन तत्सत्त्वावश्यकत्वात्, अविद्यानिवृत्तिभिन्नानामेव ब्रह्मज्ञानेन निवृत्त्या निखिलाविद्यानिवृत्तेरभावात् । ननु मिथ्यात्वात् सापि निवर्तत इति चेत्, तत्राह - सापि = अविद्यानिवृत्तिरपि निवर्त्या स्यात् = ब्रह्मज्ञानबाध्यैव, मिथ्यात्वाविशेषात् चेत् = इति यदि, तदा पूर्वः = ब्रह्मज्ञानोत्पत्तेः प्राक्तनः 
287 
जीवसर: 
प्रपञ्च एव=संसारपदवाच्यं जगदेव पुनरपि विलगेत् = पुनरप्युत्तिष्ठेत्=अविद्यानिवृत्तेरपि निवृत्तौ पुनः अविद्यैव उन्मज्जतीत्युक्तं भवति । घटाभावस्याभावः घटरूप एव खलु स्यात्, न त्वतिरिक्तः, अनवस्था- प्रसङ्गात् । घटाभावस्यैवातिरिक्तत्वे विवादग्रस्ते सति, तस्याप्यभावः कथंतरामतिरिक्तः स्यात् ? अतः अविद्यानिवृत्तेः निवृत्तिर्न वक्तुं शक्येति, तस्याः परिशेषात् तस्याश्च ब्रह्मभिन्नत्वात् पूर्णमुक्तिर्न स्यात् । ननु पूर्णमुक्तिस्वरूपमेव तादृशम्, अन्यस्याभावात् । अतः परिशिष्यतामविद्यनिवृत्तिरेका, न कापि हानिरित्य- त्रोच्यत – नो चेत्=अविद्यानिवृत्तिः न निवर्तते चेत्, सा=अविद्यानिवृत्तिः सत्यैव स्यात् । मिथ्याभूतस्य किल निवृत्तिरनिवार्या । यदि न निवृत्तिः, तदा सा अविद्यानिवृत्तिः ब्रह्मवदेव सत्यैव स्यात् । अस्तु तथैव। मुक्तिः खलु नित्या सर्वसंमता । अन्यथा सा कथं परमपुरुषार्थः स्यादिति चेत् — ततश्च = ब्रह्मवदेवाविद्या- निवृत्तेरपि नित्यसत्यत्वाच्च तत् ब्रह्म = भवदभिमतं निर्विशेषं ब्रह्म सद्वितीयं प्रसजति = स्वसदृशद्वितीय- वस्तुविशिष्टं भवति । तथा चापसिद्धान्तः, ब्रह्मव्यतिरिक्तसत्यवस्त्वङ्गीकारात् । 
नन्विदं सर्वम् 'एकबाधकबाध्यत्व' न्यायापरिज्ञानमूलम् । ‘ब्रह्मभिन्नं सर्वं मिथ्या' इति वाक्यं हि ब्रह्मव्यतिरिक्तं सर्वं निवर्त्य, तद्वाक्यजन्यज्ञानस्यापि ब्रह्मभिन्नत्वेन मिथ्यात्वात्, स्वात्मानमपि अन्ते स्वयमेव निवर्तयति । यथा विषनाशकं विषं स्वभिन्नं विषान्तरं नाशयित्वा, अन्ते स्वात्मानमपि स्वयमेव नाशयति । अतः कामनुपत्तिमत्र पश्यसि त्वम्? पश्याम्यहमिदं भवत इन्द्रजालम् । विषनाशादिदृष्टान्तास्समाहिता एव । तावन्मात्रमपि न । इष्टसिद्धेरारभ्याद्वैतसिद्धिचन्द्रिकादिकमपि पश्यामि । वक्तव्यञ्चोक्तमनुपदमेव । इतोऽपि यद्यपेक्षितं, पश्य त्वमपि श्रीभाष्यगूढार्थसंग्रहं श्रीमद्रङ्गनाथपरकालयतीन्द्रग्रथितम् ।। आहत्य, पण्डितंमन्यैः त्वादृशैः कल्पनापरैः । वेदान्तशास्त्रमखिलं तर्कशास्त्रीकृतं बत! | सर्वत्राप्यस्ति दृष्टान्तः गतिर्दाष्टन्तिकस्य का? न हि दृष्टान्तमान्त्रेण साध्यसिद्धिर्भविष्यति ।। अनुष्णोऽग्निः पदार्थत्वाद्द्रव्यत्वाद्वा यथा जलम् । इत्यत्र दोषं कं पश्येः ऋते प्रत्यक्षबाधनम् ।। ब्रह्मापि दुर्निरूपत्वात्तुच्छं स्याच्छशशृङ्गवत् । ब्रह्मतुच्छमवेद्यत्वात् तथैव शशशृङ्गवत् । दोषोऽत्र वा ऋते कः स्याद्धर्मिग्राहकमानतः । ब्रह्मौपनिषदं ब्रूषे, दुस्तर्कान् वर्धयस्य हो ! ।। भिक्षितं यद्बौद्धगृहात्सर्वं दर्शयसे बहिः । भयं विना स्वीयमिव को न जानाति बुद्धिमान् ।। इतोऽपि यदि जिज्ञासा स्याच्चेदीदृशमर्मसु । यदि वा सहनापि स्यादधीष्व शतदूषणीम् || इदमत्रोच्यते सर्वहितं त्रैकालिकं च यत् । 'आजीव्यैकतरं भावं यस्त्वन्यमुपजीवति ॥ 
न तस्माद्विन्दते क्षेमम् जाम् नार्यसती यथा ।।' इत्याह भगवान् कृष्णः श्रीमद्भागवते हितम् ॥ न कदापि च केनाप्युल्लङ्घनीयं हितेप्सुना । यस्तु तिष्ठति कक्ष्यायां यस्यां तामवधारयेत् ।। तस्यानुरूपं वर्तेत वदेत् कुर्याच्च सर्वशः । पिबन् भुञ्जन् व्यवायंश्चाप्यर्थकामपरायणः || सर्व मिथ्येति च ब्रूयाद्यदि, स्यात् तस्य का गतिः । मायायां मग्न एवायमन्यानुपदिशेद्यदि । वक्तुः श्रोतुर्गतिः का स्यात् ? तान् रक्षतु दयानिधिः । वेदान्तस्साधनायैव जल्पार्थं नैव वर्तते ॥ विचारोऽप्यर्थदाय न तु ख्यात्यादिहेतवे । यदा यद्येन वक्तव्यम् यथा यावद्भवेत्तथा ॥ 
5: 
1 
तत्त्वमुक्ताकलापः 
123. 
288 
[निवर्तकज्ञानाश्रयानुपपत्तिः ] 
अन्त्यज्ञानस्य जीवः स्थितिपदमथवा केवलं ब्रह्म ते स्यात् 
आ तेनैव बाध्यो न तदुपजनयेत् धीस्थितौ किं ततोऽस्य । अन्त्ये सत्यानृता वा तदधिकरणता नाद्य इष्टः परस्मिन् 
तत्कप्त्यादेरयोगस्तदिह विमृशतां किं न दुष्टं त्वदिष्टम् ॥ ५३ ॥ 
तावदेव भवेत्सर्वं जातुचिन्नाधिकं भवेत् । स्वस्वरूपविरुद्धं तु न वदेज्जातुचिद्बुधः ॥ सर्वमन्यत्परित्यज्य चिन्तयात्महितं द्रुतम् । त्यज कामक्रोधमोहान् वृथा कालं न यापय । शरणं गच्छ तं शीघ्रं भक्तवत्सलमच्युतम् । अनन्यभावमनसा स तु श्रेयो विधास्यति ।। ५२ ।। 
निर्विशेषात्माद्वैतवादेऽनुपपत्त्यन्तरं प्रदर्शयति – अन्त्यज्ञानस्येत्यादिना । ते= आत्मा एक एव वर्तते, भेदस्तु अविद्याकृतः । सोऽपि निर्विशेषः इति वदतस्तव, अन्त्यज्ञानस्य = संसारभ्रमनिवर्तकस्य 'ब्रह्मव्यतिरिक्तं सर्वं मिथ्या' इति ज्ञानस्य स्थितिपदम् = आश्रयः जीवः = किं मायाकल्पितो जीवः स्यात् ? अथवा केवलं ब्रह्म = अविद्यासंबन्धरहितं नित्यशुद्धबुद्धमुक्तस्वभावं ब्रह्म स्यात् ? आद्ये= जीवः तदाश्रय इति प्रथमपक्षे तेनैव = 'ब्रह्मव्यतिरिक्तं मिथ्या' इत्यनेनैव ज्ञानेन बाध्यः अहमर्थो जीवः तत्= तादृशमात्मनाशकरं ज्ञानम् न उपजनयेत्=संपादयितुं न प्रयतेत । भवन्मते हि अविद्याकल्पितः जीव एवाहमर्थः, विशुद्धं ब्रह्म आत्मपदवाच्यः नाहमर्थः । लोके हि प्रयत्नस्य सर्वस्यापि ' अहम्' इतिभावनाविषय एव मूलमिति सर्व- संमतम् । समर्थितं चैतद्विस्तरेण (श्लो. 10) । ननु न वयं सर्वनाशं वदामः । अहमर्थस्तु चिदचिन्मिश्रः । तत्र चिदंश: अनुवर्तत एव । अचिदंशः प्रकृतिपरिणामभूतः अहङ्कारः । तस्य ' अहम्' इति व्यवहारहेतुत्वादेव तस्य ' अहङ्कारः' इति संज्ञा । एतदुपाधिकम् एतदवच्छिन्नम्, एतत्प्रतिबिम्बितं वा चैतन्यमेव जीवः । 'अहम्' इत्यभिमानहेतोरहङ्कारस्य नाशेऽपि चैतन्यांशस्त्वनुवर्तत एवेति चेत्, तत्राह - धीस्थितौ = अहमर्थान्तर्गताहङ्कारस्य नाशेऽपि, तदन्यचैतन्यपरिशेषेऽपि अस्य नश्यतः अहमर्थस्य जीवस्य ततः = चैतन्यपरिशेषेण किम् = किं भविष्यति = को लाभः ? तदेतत्सर्वमुक्तम्- 
'अहमर्थविनाशश्चेन्मोक्ष इत्यध्यवस्यति । अपसर्पेदसौ मोक्षकथाप्रस्तावगन्धतः ॥ 
- 
मयि नष्टेऽपि मत्तोऽन्या कचिदज्ञप्तिरवस्थिता । इति तत्प्राप्तये यत्नः कस्यापि न भविष्यति ॥' (श्रीभा. 1-1-1) इति । अत्र वक्तव्यं सर्वं पूर्वमेव ( श्लो. 10) विस्तरेणोक्तम् ॥ 
- 
अन्त्ये= केवलं ब्रह्मैवाश्रय इति द्वितीयपक्षे तदधिकरणता = तादृशज्ञानाश्रयत्वम् सत्या, अनृता= सत्या असत्या वा? | आद्यः पक्षः = आश्रयत्वं सत्यमिति पक्ष : नेष्टः = तव न संमतः । तदा हि ब्रह्म सविशेषं स्यात् । परस्मिन् द्वितीये तु पक्षे, आश्रयत्वस्य मिथ्यात्वे, तत्क पत्यादेः अयोगः = तत्कल्पनस्या- संभवः । मिथ्याभूतस्य हि कल्पनम् अविद्यामन्तरा नोपपद्यते । अतश्च अविद्यापरिशेषस्य, अविद्यान्तरस्य वा प्रसङ्गः । आदिपदेन तत्प्रतिभासतत्कार्यादेः ग्रहणम् । तत् = तस्मात् इह = एतद्विषये त्वदिष्टम् = त्वत्समतं किं किं वा न दुष्टम् ? सर्वं दुष्टमेव । विमृशताम् = आत्मसाक्षिकं चिन्त्यताम् ॥ ५३ ॥ 
124. 
289 
[ ब्रह्मविद्यायास्सर्वप्रायश्चित्तरूपत्वम् ] 
नाभुक्तं कल्पकोट्याऽप्युपशमनमियात् कर्म निष्कृत्यभावे 
विद्यातस्तद्विनाशश्रुतिरिह तदसौ तत्प्रशंसेति चेन्न । 
जीवसर: 
एवं परपक्षेऽनुपपत्तीः प्रदर्श्य, स्वपक्षे संभाविता अनुपपत्तीराशङ्क्य परिहरति – नाभुक्तमित्यादि । अभुक्तम्=अननुभूतफलम् । कर्मणोऽनुभवो नाम तत्फलानुभव एव । कर्म = पुण्यपापरूपं कर्म कल्पकोट्यापि = अनन्तेनापि कालेन उपशमनम् = विनाशम् न इयात् = न प्राप्नुयात् । 'नाभुक्तं क्षीयते कर्म कल्पकोटिशतैरपि' इति स्मृतेरर्थानुवादोऽयम् । यदि पुण्यपापं रूपं कर्म स्वफलमदत्त्वैव विनश्येत्, तर्हि कृतहानाकृताभ्यागमादिप्रसङ्गात् समस्तशास्त्रवैयाकुली स्यात् । अतः तत्तत्कर्मफलानुभवार्थं यदा जन्म स्वीकरोति कश्चित्, तस्मिन् जन्मनि अनेकजन्मारंभकं पुनरपि नूतनतया कर्म कुर्यादेव सर्वोऽपि । संभवन्त्येव पापारंभकानि पापानि । श्रूयन्ते किल वचनान्यपि तादृशानि 'पापं प्रज्ञां नाशयति क्रियमाणं पुनः पुनः । नष्टप्रज्ञः पापमेव पुनरारभतेऽवशात् ।।' इत्यादीनि । ततश्च शान्तासूर्मिषु समुद्रस्नानवत् मोक्षस्य न कदापि संभवः । एवञ्च मायावादिमते आरोपितो दोषः भवतोऽपि प्रकारान्तरेण समानः इत्याशयः । ननु 'नाभुक्तं क्षीयते कर्म' इति वचनं कर्मफलस्यानुल्लङ्गनीयत्वतात्पर्यकमुत्सर्गभूतम् । अन्यथा हि प्रायश्चित्तशास्त्रं सर्वमप्रमाणं स्यात् । प्रसिद्धं किल वचनम् 'ब्रह्मघ्ने च सुरापे च चोरे भग्नव्रते तथा । निष्कृतिर्विहिता सद्भिः ' इत्यांदीत्यत्राह - निष्कृत्यभावे इति । फलप्रदानात् यथा कर्म नश्यति, तथा प्रायश्चित्तेनापीति धर्मशास्त्रवचन- सिद्धम् । तथा च ब्रह्मविद्यया कथं कर्मणां नाशः ? अतोऽनिर्मोक्षप्रसङ्गस्सिद्धान्तेऽपि समानः ॥ 
ननु यथा प्रायश्चित्तस्य नाशकत्वं शास्त्रसिद्धम्, तथा ब्रह्मविद्याया अपि कर्मनाशकत्वं शास्त्र- सिद्धमेव । एवमेवंविदि पापं कर्म न शिष्यते ' (छां. 4-14-3) 'विद्वान् पुण्यपापे विधूय' (मु.3-1-3) 'यथैधांसि समिद्धोऽग्निर्भस्मसात्कुरुतेऽर्जुन । ज्ञानाग्निस्सर्वकर्माणि भस्मसात्कुरुते तथा ' ( गी. 8-36) इत्यादि- वचनानि किल ब्रह्मविद्यायाः कर्मनाशकत्वं स्पष्टं वदन्तीत्यत्राह = विद्यात इति । तत् = तस्मात् इह = शास्त्रेषु असौ = श्रूयमाणा विद्यातः तद्विनाशश्रुतिः = ब्रह्मविद्यया सर्वकर्मनाशबोधिका श्रुतिः, श्रुतिः स्मृतेरप्युप- लक्षणार्था । तत्प्रशंसा = विद्याप्रशंसार्था, न तु स्वार्थे तात्पर्यवती । अन्यथा चतुर्दशानामपि विद्यानां पापनाशकत्वं स्यादिति महती वैयाकुली दुष्परिहरा । न च ' अध्यात्मविद्या विद्यानाम्' (गी. 10 ) इति भगवतैव अध्यात्मविद्याया इतरविद्यापेक्षया उत्कृष्टत्ववचनात् इतरविद्यापेक्षया वेदान्तविद्यायाः पार्थक्यात्, न तौल्यमिति वाच्यम्, चतुर्दशविद्यास्थानेषु वेदान्तशास्त्रस्य 'मीमांसा' पदेनैव ग्रहणेन, इतरविद्यापेक्षा श्रेष्ठ्य- वचनमपि पूर्ववत् प्रशंसैव || 
ब्रह्मविद्या हि ज्ञानरूपा । ज्ञानं तु अज्ञानस्य नाशकम्, न तु वस्तुनो नाशकम् । अत एव ‘तत्त्वज्ञानान्निःश्रेयसाधिगमः' (न्या. सू. 1-1-1 ) इत्युक्तं ज्ञानस्य निःश्रेयससाधनत्वप्रकारं प्रदर्शयत् 'दुःखजन्म- प्रवृत्तिदोषमिथ्याज्ञानानामुत्तरोत्तरापाये तदनन्तरापायादपवर्गः' ( न्या. सू. 1-1-2 ) इति पारमर्षं सूत्रं तत्त्वज्ञानस्य 
तत्त्वमुक्ताकलापः 
290 
तादृग्विद्यैव तन्निष्कृतिरिति हि विदांचक्रुराम्नायवृद्धाः 
नान्यद्ब्रह्मानुभूतिप्रतिभटदुरितध्वंसतः साध्यमत्र ।। ५४॥ 
- 
मिथ्याज्ञाननाशनद्वारैवापवर्गसाधनत्वं वक्ति, न तु साक्षात् । अतः ब्रह्मविद्यायाः पापनाशकत्वं न साक्षात्स- ङ्गच्छत इति, तद्वचनं स्तुत्यर्थमेव इति चेत्, न । कुत इत्यत्राह - तादृगित्यादि । आम्नायवृद्धा: = वेदवृद्धाः=ज्ञानवृद्धाः, प्रकृते, उपनिषत्तत्त्वज्ञा ब्रह्मज्ञानिनः स्मृतिकर्तारः, महर्षयश्च तादृग्विद्यैव = महा- प्रभावयुक्ता ब्रह्मविद्यैव तन्निष्कृतिः इति = सञ्चितकर्मणामसंख्यातानां प्रायश्चित्तरूपेति विदुः =तद्रहस्यं ज्ञात्वा प्रकटितवन्तः - 'क्षीयन्ते चास्य कर्माणि तस्मिन् दृष्टे' (मु.2-2-9) 'प्रायश्चित्तान्यशेषाणि तपःकर्मात्मकानि वै। यानि, तेषामशेषाणां कृष्णानुस्मरणं परम् ॥' इत्यादौ । 'यथाग्निरुद्धतशिखः कक्षं दहति सानिलः । तथा चित्तस्थितो विष्णुः योगिनां सर्वकिल्बिषम् ॥' (वि.पु. 6-7-32 ) 'ज्ञानाग्निस्सर्वकर्माणि भस्मसात्कुरुते ' (गी.4-37) इति विष्णुध्यानस्य सर्वपापनाशकत्वं कण्ठत एवोक्तम् । ननु ब्रह्मप्राप्तिकामनावते विहितायाः काम्यतुल्यायाः ब्रह्मविद्यायाः कथं प्रायश्चित्तरूपतेत्यत्राह - नान्यदित्यादि । ब्रह्मानुभूतिप्रतिभटदुरितध्वंसत:- ब्रह्मानुभूतेः = ब्रह्मानुभवस्य ब्रह्मप्राप्तिरूपस्य प्रतिभटानि = प्रतिबन्धकानि यानि दुरितानि = पुण्यपापानि तेषां ध्वंसतः=नाशनात् अन्यत्=अतिरिक्तं साध्यम् = ब्रह्मविद्यया साधनीयम् अत्र = ब्रह्मानुभवरूपमुक्तौ न= नास्ति । ब्रह्मविद्यायाः ब्रह्मप्राप्तिसाधनत्वं नाम नापूर्वफलोत्पादकत्वरूपम्, तदा हि मुक्तेः स्वर्गादिवदनित्यत्व- प्रसङ्गः । अतः ब्रह्मप्राप्तिप्रतिबन्धकपापनाशमात्रं ब्रह्मविद्यासाध्यम् । ब्रह्मानुभवस्तु जीवस्वरूपान्तर्भूतः । तथा हि वक्ति पराशरः - 'यथा न क्रियते ज्योत्स्ना मलप्रक्षालनान्मणेः । दोषप्रहाणात्, न ज्ञानमात्मनः क्रियते तथा ।। सदेव नीयते व्यक्तिम् असतः संभवः कुतः' इति । जीवात्मा हि परमात्मनः शरीरभूतः । शरीरं च शरीरिणोऽविनाभूतम् । न हि घटजलयोरिव शरीरशरीरिणोः केवलसंयोगस्संबन्धः, तदा तयोः कदाचित् पृथक्स्थितिप्रतिपत्तिप्रसङ्गात् । न च दृश्यत एव जीववियुक्तं शरीरं लोके कस्यचिन्मरणानन्तरमिति शङ्खयम्, तादृशव्यवहारस्यौपचारिकत्वात् । 'शवम्' इत्येव मुख्यव्यवहारात् । अधिकमग्रे (बुद्धि. 82-83) भविष्यति । एवञ्च जीवब्रह्मणोः विद्यमानोऽविनाभावः संसारदशायां कर्मणा तिरोहितो नानुभूयते । ब्रह्मविद्यया निखिलकर्मनाशे च ब्रह्माविनाभावानुभवः सहजतया भवति, न तु स्वर्गादिवत् केवलभोगरूपो मोक्षः इति न तस्यानित्यत्वप्रसङ्गः ।। 
अथवा, ननु ब्रह्मप्राप्तिसाधनतया विहितानां ब्रह्मविद्यानां पापपरिहारार्थत्वरूपप्रायश्चित्तरूपत्वं कथं स्यात् ? एवं हि काम्यनैमित्तिकत्वविभागस्संकीर्णः स्यादित्यत्राह —– नान्यदित्यादि । अत्र = ब्रह्मविद्याविषये ब्रह्मानुभूतिप्रतिभटदुरितध्वंसतः = ब्रह्मानुभवप्रतिबन्धकपापनाशकत्वापेक्षया अन्यत्=अतिरिक्तं ब्रह्मविद्या- साध्यम् = ब्रह्मविद्यया साधनीयं फलम् न = नास्त्येव । स्वस्वरूपाविर्भावस्यैव मुक्तिरूपत्वमनुपदम् (श्लो.64) निरूप्यते । न चैतावता कर्मणां विभागे साङ्कर्यम्, लक्षणकरणस्य बुद्धिकौशलप्रदर्शनमात्रविश्रान्तत्वेन, तद्भिन्नत्वादिविशेषणैः साङ्कर्यपरिहारात् । अन्यथा 'नित्यनैमित्तिकैरेव कुर्वाणो दुरितक्षयम्' इत्यादिवचनैः 
125. 
291 
[मुमुक्षोः पुण्यमपि पापरूपम् ] 
प्रायश्चित्तं न पुण्ये, न च सुकृतमनुश्रूयते धर्मबाध्यं 
नाधर्मत्वं विधानात्, न यदि सुचरितं त्वङ्गमस्याश्च न स्यात् । 
जीवसर: 
नित्यानां पापपरिहारार्थत्वं न स्यात् । अतः ब्रह्मविद्यानां सर्वपापप्रायश्चित्तरूपत्वात् ‘नाभुक्तम्' इत्यादिवचनम् अकृतप्रायश्चित्तकर्मविषयवत्, अब्रह्मज्ञानिपापविषयमपि मन्तव्यमिति न काप्यतिप्रसक्तिः । तथा च, अकृते प्रायश्चित्ते असंपादिते च ब्रह्मज्ञाने कर्मणामविनाशः 'नाभुक्तम्' इत्यादिनोच्यत इति मन्तव्यम् ॥ ५४ ॥ 
- 
ननु किमिदं विचित्रमुच्यते ? प्रायश्चित्तं हि पापानां क्षयार्थमेव विधीयते । ब्रह्मविद्या तु पुण्यस्यापि विनाशयित्रीत्युच्यते । पुण्यस्य नाशस्तु 'कर्मनाशाजलस्पर्शात् करतोयातिलङ्घनात् । गण्डकीबाहुतरणात् धर्मः क्षरति कीर्तनात्' इति कीर्तनाद्यैरेव, न तु ब्रह्मविद्यया । कर्मनाशा नाम नदी, तस्या जलस्य स्पर्शेन, 'करतोया सदानीरा' (अमरः) इत्युक्ताया नद्या लङ्घनात्, गण्डकीनद्याः बाहुभ्यां तरणात्, कीर्तनात्=प्रकटनाच्च धर्मः क्षरति= क्षिणोति इति श्लोकार्थः । एवं महापातकादिनैव पुण्यनाशः। एवञ्च ब्रह्मविद्यापि महापातकरूपा स्यादित्याक्षिप्य समाधत्ते – प्रायश्चित्तमित्यादि । पुण्ये = सुकृतविषये प्रायश्चित्तं न = प्रायश्चित्तरूपं कर्म न विधीयते, किन्तु पापस्यैव प्रायश्चित्तविधिः । विशेषतस्तथा विधानेऽपि, सामान्यरूपेणापि सुकृतम्=पुण्यम् धर्मबाध्यम् = धर्मेण नाश्यम् न च अनुश्रूयते = नैव कुत्रापि श्रूयते सामान्यरूपेणापि । अनुश्रवः = वेदः । यथा 'न हिंस्यात्सर्वा भूतानि इति सामान्यनिषेधः । ' ब्राह्मणो न हन्तव्यः' इति विशेषतो निषेधः । एतादृशनिषेधाभावात् कथं पुण्यस्य धर्मबाध्यत्वम्? तर्हि ब्रह्मविद्या अधर्मरूपा वा भवतु दृष्टिभेदात्, का हानिः ? गृहस्थस्य विहितम् ऋतुगमनादिकं ब्रह्मचारिणोऽधर्म एव । गृहस्थस्यापि तत् दिवाकृतमधर्म एव । अतश्च धर्माधर्मत्वयोरधिकार्यादिभेदेनैव स्थितत्वात्, अमुमुक्षुदृष्ट्या ब्रह्मविद्याप्यधर्म एव स्यादित्यत्राह - अधर्मत्वं न= एतादृशमापेक्षिकम् अधर्मत्वमपि न युज्यत एव । कुतः ? विधानात् = 'उपासीत' 'ध्यायथ' इति ह्युपासनं मोक्षसाधनतया विधीयते । धर्मस्य यथा विधि : 'यजेत' इत्यादिवत् । अधर्मस्य तु निषेधः 'न हिंस्यात्' इत्यादिवत् । अतः ब्रह्मविद्याया नाधर्मत्वम् ॥ 
ननु निषिद्धानामपि श्येनादीनाम् 'यजेत' इति दृश्यते विधिः । धर्मस्यैव विधिरिति न नियम इत्यत्र- न यदीत्यादि । न यदि = ब्रह्मविद्या यदि न धर्मः, अस्याश्च = ब्रह्मविद्यायाश्च सुचरितम् = सुचरितादिकम् अङ्गम् न तु स्यात् = नैव स्यात् । विधीयते चाङ्गतया सुचरितम् - 'नाविरतो दुश्चरितात्' (कठ. 1-2-28) 'यान्यस्माकं सुचरितानि । तानि त्वयोपास्यानि । नो इतराणि' ( तै. शि. 20) इति दुश्चरितान्निवृत्तेः, सुचरिताचरणस्य च स्पष्टं ब्रह्मविदो विधानात् । यस्याङ्गतया सुचरितविधानम्, सोऽङ्गी अधर्मः कथं स्यात् ? अतो धर्मत्वमाव- स्यकम् । धर्मत्वाच पुण्यनाशकत्वं न युक्तम् । ततश्च तस्याः सर्वकर्मप्रायश्चित्तरूपत्वमपि न समर्थयितुं शक्यम् । पापानां तया नाशे पुण्यानामनुभवेनैव क्षयो वाच्यः । दृश्यते किल सौभर्यादौ पुण्यस्य स्वमुक्तिप्रतिबन्धकपुण्यस्य क्षयार्थं युगपदेनकशरीरपरिग्रहणेन भोगानुभवः । तथा च ' तत्सुकृतदुष्कृते धनुते' इत्यादिकं प्रशंसामात्रम् 
विघ्नः 
तत्त्वमुक्ताकलापः 
126. 
292 
मैवं धर्मेऽप्यधर्मो भवति हि बहुधाऽधिक्रियादेर्विशेषात् 
धर्मं त्रैवर्गिकं तु स्वयमिह निगमः पाप्मकोटौ पपाठ ।। ५५ ।। 
[ ब्रह्मविदि पापसंश्लेषपदार्थः] 
अश्लेषः पाप्मभिश्चेत्, प्रसजति वितथा दुश्चरित्रान्निवृत्तिः 
तेषु प्रामादिकेष्वप्यमतिकनिपतद्वीजवत् स्यात् प्ररोहः । 
इति चेत् — मैवम् । कुतः ? हि यस्मात् बहुधाऽधिक्रियादेः विशेषात् = नानाविधाधिकारादिभेदात्, अधिकारि- विशेषे ब्रह्मविद्यानिष्ठे धर्मोऽपि = इतरदृष्ट्या पुण्यमपि अधर्मो भवति । अतस्तन्नाशकत्वं ब्रह्मविद्याया युज्यत एव। निषिद्धस्य श्येनादेः कथं विधिरितिचेत्, श्येनादेर्विहितत्त्वात् धर्मत्वमेव । तत्फलस्य शत्रुहिंसादे: 'न हिंस्यात्' इति निषेधविषयत्वात्, तत्प्रयुक्तं पापमनिवार्यम् । पापहेतोः कथं विधिविषयत्वमिति चेत्, अधिकारि- भेदेन तत्संभवान्न दोषः । ' त्रैगुण्यविषया वेदा:' ( गी. 2-45) इति तामसाधिकारिकत्वस्याप्यंशतः सत्त्वात् । इतरोपायापेक्षया, वैदिकोपाये पापस्य न्यूनत्वाद्गत्यन्तराभावात्तद्विधिः । अत एव - निगमः = वेदोऽपि इह = ब्रह्मवित्पुण्यविषयेत्रैवर्गिकं तु धर्मं = त्रिवर्गसाधनभूतान् धर्मान् स्वयम् = कण्ठत एवपाप्मकोटौ = पापवर्गे पपाठ = अक्षरश एव प्रकटयामास । 'न सुकृतं न दृष्कृतम्' इति पुण्यापुण्येऽनूद्य ' सर्वे पाप्मानोऽतो निवर्तन्ते' (छां. 8-4-1) इति 'पाप्म' पदेनोभयोर्ग्रहणं दृश्यते । अतः मुमुक्षुदृष्ट्या पुण्यमपि पापरूपमेव ॥ 
| 
अयं भावः - सुखहेतुत्वं पुण्यस्य, दुःखहेतुत्वं पापस्य च हि लक्षणम् । सुखदुःखे जीवानां रुच्यादिभेदेनाव्यवस्थिते । ‘नरकस्वर्गसंज्ञे वै पुण्यपापे द्विजोत्तम । वस्त्वेकमेव दुःखाय सुखायेर्ष्यागमाय च । कोपाय च यतस्तस्मात् वस्तु वस्त्वात्मकं कुतः । तदेव प्रीतये भूत्वा पुनर्दुःखाय जायते ॥ तदेव कोपाय यतः प्रसादाय च जायते । तस्माद्दुः खात्मकं नास्ति न च किञ्चित्सुखात्मकम् ॥' (वि.पु. 2-6-46- 49) 'वासुदेवे मनो यस्य जपहोमार्चनादिषु । तस्यान्तरायो मैत्रेय देवेन्द्रत्वादिकं पदम् । एते वै निरयास्तात स्थानस्य परमात्मनः ।।' इत्यादि च प्रसिद्धम् । परमात्मप्राप्तिरूपमोक्षं प्रति तद्भिन्नफलहेतूनां पुण्यानामपि प्रतिबन्धकत्वेन दुःखहेतुत्वात् पापरूपत्वमेवेति 'सर्वे पाप्मानः' इति निर्देशस्सङ्गच्छते । सौभरिकथा संभवाभिप्राया, योगप्रशंसापरा वा स्यात् । पुण्यानामपि मुमुक्षुदृष्ट्या मोक्षप्रतिबन्धकत्वेन पापत्वात्, तन्निवर्तकत्वाद्ब्रह्मविद्यायाः प्रायश्चित्तरूपत्वाङ्गीकारेऽपि न हानिः ॥ ५५ ॥ 
9 
F 
ननु ब्रह्मविद्यायाः सर्वकर्मप्रायश्चित्तरूपत्वेऽपि कृतानां कर्मणामेव प्रायश्चित्तसंभवात्, ब्रह्मविद्यानिष्पत्त्य - नन्तरं संभवतां कर्मणां ब्रह्मविद्यया नाशासंभवात् तेषां फलानुभवेनैव क्षयो वक्तव्यः । अतः सर्वकर्मप्रायश्चित्त- रूपत्वं ब्रह्मविद्याया न घटते । एवमाक्षेपे, 'तद्यथा पुष्करपलाशे आपो न श्लिष्यन्ते एवमेवंविदा न श्लिष्यते' (छां. 4-14-3 ) इति श्रुतेः, ब्रह्मविदा कृतं पापं तस्मिन् न किञ्चिदपि परिणामं करोतीत्युक्तम् । एतदाक्षिप्य समाधत्ते – अश्लेष इत्यादिना । पाप्मभिः = पापैः अश्लेषश्चेत् = 'तद्यथा' इत्यादिश्रुत्या ब्रह्मविदः पापसंश्लेष एव यदि न भवति, तदा दुश्चरित्रात्= दुष्टाचरणात् = पापकरणात् निवृत्तिः = विरतिः वितथा 
I 
293 
मैवं शास्त्रैकवेद्ये फलफलिविषये युक्तयो ह्यस्वतन्त्राः 
शास्त्रात् बाधस्तु तिष्ठेन्मतिकृतविषये शब्दशक्त्यादिभिर्नः ॥ ५६ ॥ 
1 
जीवसर: 
हि=व्यर्था हि भवति । ‘नाविरतो दुश्चरितान्नाशान्तो नासमाहितः । नाशान्तमानसो वापि प्रज्ञानेनैनमाप्नुयात्।।' ( कठ. 1-2-24 ) इति दुराचारादिभ्यः निवृत्त्यभावे, केवलबुद्धिकौशलमात्रेण ब्रह्मप्राप्तिर्न भवतीति स्पष्टं श्रुतिर्वदति । यदि ब्रह्मविदः पापाचरणमनुमन्यते, तर्हि उक्तकठश्रुतिविरोधः । अतः 'पापं कर्म न श्लिष्यते ' इत्यादिकं केवलप्रशंसैवेति वक्तव्यम् । ननु श्रुतेरर्थशून्यत्वकल्पनापेक्षया कथंचिदर्थवत्त्वकल्पनं न्याय्यम् । अतः सा श्रुतिः अबुद्धिपूर्वकपापाचरणविषया स्यात् । अब्रह्मविदां तु अबुद्धिपूर्वककर्मणामप्यर्धप्रायश्चित्तं विधीयते । ब्रह्मविदां तु तन्नास्तीति प्रतिपाद्यत इति कुतो न स्यादित्यत्राह तेष्वित्यादि । प्रामादिकेष्वपि तेषु=प्रमादः= अनवधानम्=अबुद्धिपूर्वकत्वम्; अबुद्धिपूर्वकेष्वपि ब्रह्मवित्कृतपापेषु अमतिकनिपतद्वीजवत्= अबुद्धिपूर्वकं भूमौ पतितबीजवत् प्ररोहः=अङ्करोत्पादनम् =फलजननम् स्यात् = स्यादेव । यत्किञ्चिदपि बीजं बुद्धिपूर्वकमबुद्धिपूर्वकं वा भूमौ पतितं चेत्, तस्मादङ्करं भवेदेव, न केनापि तत् वारयितुं शक्यम् । तद्वदेव पुण्यं वा पापं वा बुद्धिपूर्वकमबुद्धिपूर्वकं वा कृतं चेत्, तस्य फलमप्यनिवार्यमेव । अतः कर्माश्लेषवचनं केवलप्रशंसात्वमन्तरा कथं घटेत ? इत्याक्षेपः ।। 
तदेतन्निराकरोति – मैवमिति । तत्र हेतुमाह - शास्त्रैकवेद्य इत्यादि । फलफलिविषये= कार्यकारणरूपे विषये शास्त्रैकवेद्ये सति = शास्त्रैकसमधिगम्ये सति युक्तय: = बुद्ध्या कल्प्यमानाः युक्तयः अस्वतन्त्रा हि = स्वतः न किञ्चिद्बाधितुं प्रभवेयुर्हि । 'हि' इति सर्वसंमतिं सूचयति । युक्तिर्हि तर्कः । तर्कः न स्वतन्त्रं प्रमाणम्; किन्तु प्रमाणानुग्राहकः । ' नरशिरःकपालं शुचि, प्राण्यङ्गत्वात्, शङ्खवत्' इति प्रयोगे ' स्पृष्ट्वा नरास्थिप्रभृति सवासा जलमाविशेत्' इति धर्मशास्त्रविरोधमन्तरान्यद्दूषणं न हि वक्तुं शक्यम् । एवं 'इदं पुण्यम्' ‘इदं पापम्' इत्यादिनिर्णयः न हि मनुष्यबुद्ध्या निर्णेतुं शक्यम् । अतः ब्रह्मविदां पापाश्लेषः शास्त्रसिद्धः न निराकर्तुं शक्यते । ननु 'दुश्चरितान्निवृत्तिर्वितथा स्यात्' इत्यस्य किमुत्तरमित्यत्राह - शास्त्रा- दित्यादि । शास्त्रात् = 'नाविरतो दुश्चरितात्' इत्यादिशास्त्रात् बाधस्तु नः = अस्माकम् शब्दशक्त्या- दिभिः = शब्दस्य विद्यमानबोधकशक्त्यादिकारणैः, मतिकृतविषये तिष्ठेत् = मत्या= बुद्ध्या कृतस्य पापस्य विषये पर्यवस्येत्= बुद्धिपूर्वकपापविषये विश्रमेत । तथाच 'नाविरतो दुश्चरितात्' इत्यादिकं बुद्धिपूर्वकपापा- न्निवृत्तिं वदति । ‘एवंविदि पापं कर्म न श्लिष्यते' इत्यादिकमबुद्धिपूर्वकपापाश्लेषविषयमिति न परस्परं विरोधावकाश इति भावः । परस्परविरुद्धयोरुभयोरपि वाक्ययोस्समप्रमाणत्वेऽन्यतरबाधो न संभवत्येव । वाक्ययोः क्रियाशेषत्वे तु विकल्पे पर्यवसानम् । तत्त्वविषयत्वे तु परस्परविविक्तविषयत्वे पर्यवसानमित्यादिकं शब्दस्वभावसिद्धमिति 'शब्दशक्त्यादिभिः' इत्युक्तम् ॥ 
ननु 'यान्यस्माकं सुचरितानि । तानि त्वयोपास्यानि । नो इतराणि । ' ( तै. शिक्षा. 11. 2) इति स्वीयसुचरितान्येव सेव्यानि, न दुश्चरितानीत्यभिधानात् ज्ञानिनामपि दुश्चरितसद्भावः प्रतिपाद्यते । अतो दुश्चरितान्निवृत्तिकथनं संभवस्थलाभिप्रायं स्यात् । न चेदं वचनमविदुषः कस्य चित्स्यादिति शङ्कयम्;तत्त्वमुक्ताकलापः 
294 
‘वेदमनूच्याचार्योऽन्तेवासिनमनुशास्ति' इत्युपक्रमे गुरुकुलपतेराचार्यस्योपदेशरूपत्वावगमात्तद्वाक्यस्य । ' आचार्यवान् पुरुषो वेद' (छां. 6-14-2) 'आचार्यकुलाद्वेदमधीत्य' (छां. 8-15-1 ) इत्यादौ ज्ञानिन एवाचार्यपदेनाभिधानादिति चेत्, न, उक्तरीत्या प्रामादिकदुश्चरितविषयकत्वसंभवात्तद्वचनस्य ॥ 
वस्तुतस्तु – 'सुचरितानि' 'इतराणि' इत्युभयोः समानतया निर्देशात्, प्रामादिकत्वे तथानिर्देशस्यानुचितत्वात् ‘इतराणि' इत्यस्य दुश्चरितपरत्वापेक्षया 'चरित' मात्रपरत्वमेव युक्तम् । दृश्यते किल लोके द्वन्द्वस्थले तृतीयोऽपि राशि:, शत्रुः- मित्रम् - उदासीनः ; रागः - द्वेषः - उदासीनता इत्यादि । तद्वदत्रापि शास्त्रे ‘विहितकर्मजन्यः धर्मः' इति लक्षणात् विहितं कर्म सुचरितम् । 'निषिद्धकर्मजन्योऽधर्मः ' इति लक्षणात् निषिद्धं कर्म दुश्चरितम् । यस्य तु भोजनादेः विधिरपि नास्ति, स्वयमेव रागात् प्रवृत्तेः, निषेधोऽपि नास्ति, असंभवात्; तादृशं कर्म धर्मोऽपि न भवति, अधर्मोऽपि न भवति । अत एव ' स्नात्वा भुञ्जीत' इत्यादौ भोजनस्य न विधिः, किन्तु स्नानस्यैवेत्यङ्गीकृतम् । 'न कलञ्जं भक्षयेत्' इत्यादौ भक्षणं न निषिध्यते, किन्तु कलञ्जभक्षणमेव निषिध्यते इत्युच्यते । रागादेव प्राप्तं भोजनं कलञ्जव्यतिरिक्तविषयकं व्यवस्थाप्यते । एवं ऋतुगमनं धर्मः, विहितत्वात् । परदारागमनमधर्मः, निषिद्धत्वात् । ऋत्वतिरिक्तकालस्वपत्नी- गमनं न धर्मः, न वाधर्मः । अतः शयनभोजनादि न सुचरितम्, नापि दुश्चरितम्; किन्तु चरितम् ; तादृशं नादर्शत्वेनानुवर्तनीयम् । एवम् आपत्कालकृतम् उषस्त्यस्य कुल्माषभक्षणादिकं नादर्शत्वेन ग्राह्यम् । इयं कथा छान्दोग्योपनिषदि (1-10) दृश्यते । सूत्रभाष्यादौ (3-4-0 ) विचारिता च । अतः 'नो इतराणि' इत्येतत् न दुश्चरितविषयकम्, किन्तु चरितविषयकमित्येव युक्तम् । कथं तर्ह्राचार्यैरन्यथा व्याख्यातमिति चेत् ; को वा जानाति ? आचार्यैरेव तथोक्तमिति । संभाव्यते हि लेखकप्रमादादि । अथवा शिष्यावधानपरीक्षणार्थं स्यात् । अत एव किलाध्ययनं गुरुमुखादेव कर्तव्यमुच्यते, लिखितपाठादिकं निषिध्यते भारतीयानाम्, लेखने प्रमादसंभवात् । अतश्च सुचरितानि, दुश्चरितानि, चरितानि इति राशित्रयदर्शनात् 'इतराणि' इत्यस्य चरितविषयत्वं युक्तम् । सुचरितानि श्रेयस्सहकारीणि शास्त्रविहितकर्माचरणानि । दुश्चरितानि श्रेयोविरोधीनि अगम्या- गमनादीनि । अन्यानि यानि सामान्यरूपाणि भोजनभ्रमणपरिस्पन्दादिरूपाणि तानि आदर्शत्वेन न ग्राह्मणीत्यर्थः। यथा वा ‘अश्रद्धया देयम्' इत्यत्रापि 'अदेयम्' पदच्छेदः । तद्वदिदमपि ज्ञेयम् । न चाश्रद्धया दानं निन्द्यमेव किल । अतस्तथा पदच्छेद इति शङ्कयम्, अश्रद्धापदस्य श्रद्धाभावार्थकत्वाभावात् । 'कामः सङ्कल्पः ' (बृ. 3-5-3) इत्यारभ्य ' श्रद्धा अश्रद्धा' इति अश्रद्धाया मनोवृत्तिविशेषत्वाभिधानात् । पारलौकिकी आस्तिक्यबुद्धिः श्रद्धा । प्रायो जनाः पारलौकिकफलोद्देशेनैव दानमाचरन्ति । एवमभावेऽपि अनुकम्पादिना वा दानं प्रशस्तमेवेति भावनया 'अश्रद्धया देयम्' इति दानमेव विवक्षितमित्येव युक्तम् । अन्यथा “भिया देयम्' इत्यादावपि ‘अदेयम्' इति स्यात् । तत्रार्थान्तरकरणेऽत्रापि तच्छक्यम्, न्याय्यं च ॥ 
FIE अथवा अस्माकमिति संबन्धसामान्ये षष्ठी । अस्मत्संमतानि सुचरितान्येव सेव्यानि । अस्मदसंमतानि न सेव्यानीत्यर्थः । ' धर्मज्ञसमयः प्रमाणम्' (आप.ध. सू. 1-1-2) 'धर्मशास्त्ररथारूढाः वेदखड्गधरा द्विजाः । क्रीडार्थमपि यद्ब्रूयुस्स धर्मः परमः स्मृतः ॥ ' इति खलु ऋषीणां स्वरूपं वर्ण्यते । अतः 'इतराणि ' 
127. 
295 
[पुण्याश्लेषशब्दार्थविचारः ] 
श्लिष्टं विद्याङ्गपुण्यं स्वफलवितणात्, नेतरार्थं विरागे 
रागादारभ्यमाणं फलवदमतिकं संभवेन्नैव पुण्यम् 4 
जीवसर: 
इत्यस्य दुश्चरितानि सर्वथा नार्थः इति युक्ततरम् । न च पापारंभकपापस्य संभावितत्त्वात्, तादृशपूर्वपापफलतया दुश्चरितं संभवेदिति शङ्क्यम्; आधिकारिकाणां ब्रह्मर्षीणां पापारंभकपापस्याप्यप्रसक्तेः । ननु विश्वामित्रेण श्वमांसभक्षणकथायाः श्रवणात्कथमेवमुच्यत इति चेत् — “प्राणसंशयमापन्नः योऽन्नमत्ति यतः क्वचित् । लिप्यते न स पापेन पद्मपत्रमिवांभसा ।।' इति तस्यापत्कालिकत्वश्रवणात्, उषस्तिकृतकुल्माषभक्षणवत् (छां.1-10) ‘एवंविदि पापं कर्म न श्लिष्यते' इत्यस्य दृष्टान्तरूपत्वात् । आपत्काले वा कृतं पापं कथं पापं न भवेत् ? कथं तस्याश्लेषो वा भवेत् ? इति चेत् सम्यक् पृष्टमायुष्मता । परन्तु 'यस्य नाहं कृतो भावो बुद्धिर्यस्य न लिप्यते । हत्वापि स इमान् लोकान् न हन्ति न निबध्यते ॥ ' ( गी. 18-17) इति भगवद्वचन- मवधारय । तद्वा कथमुक्तम्? इतिचेत्, कामः क्रोधश्चेति द्वयमेव पापमूलम् । उभयाभावे पापप्रवृत्तिरेव न भवेत् । इतरतु निद्रायां पादताडनतुल्यम् । इतोऽप्यधिकं ज्ञातव्यं यदि- 
तद्विद्धि प्रणिपाताद्यैः महतां ब्रह्मवादिनाम् । रागद्वेषविदूराणां, धर्मसूक्ष्मं सुदुर्ग्रहम् ।। 
इत्यलमधिकया चर्चया ॥ ५६ ॥ 
粒 
ननु यदि पापस्याश्लेषविनाशौ, तर्हि ब्रह्मविद्दृष्ट्या पुण्यस्यापि पापरूपत्वोक्त्या पुण्यस्याप्यश्लेषविनाशौ आवश्यकौ । तत्र पूर्वस्य पापस्य नाशः, उत्तरस्याबुद्धिपूर्वकस्याश्लेष इति विभागः उक्तः । पापस्याबुद्धि- पूर्वकस्य संभवात्, तदश्लेषस्सङ्गच्छते । पुण्ये प्रवृत्तिस्तु फलापेक्षयैव किल स्यात् । अतः पुण्ये प्रवृत्तिः कथं अबुद्धिपूर्विका स्यात् ? पापात् खलु निवृत्तिर्विहिता । सा तु प्रमादात्, विस्मरणाद्वा कदाचिन्निवृत्त्यभावसंभवात्, पापसंभवः । नैवं पुण्ये । अतः पुण्याश्लेषवादः अर्थशून्य इत्याशङ्कय समाधत्ते - श्लिष्टमित्यादिना । पुण्यं कियत्प्रकारकमिति प्रथमं ज्ञातव्यम् । विद्योत्पत्तेः पूर्वं भगवदर्पणबुद्ध्या कृतानि पुण्यानि विद्योत्पत्तिप्रयोजकत्वात् चित्तशुद्धयर्थानि परंपरया विद्याङ्गभूतानि विद्यानिष्पत्त्या चरितार्थानि । अतः तस्याश्लेषप्रसक्तिरेव नास्ति । तदेतदुच्यते - विद्याङ्गपुण्यम् = विद्योत्पत्तिप्रयोजकं पुण्यम् स्वफलवितरणात् = स्वस्य फलभूता या ब्रह्मविद्या, तस्याः वितरणात् = दानात् = उत्पादनात् श्लिष्टम् = तस्मिन् संबद्धमेव फलद्वारा । तथा च फलदानात् क्षीणानि । विरागे = इतरफलेषु वैराग्यवति मुमुक्षौ इतरार्थम् = ऐहिकामुष्मिकफलार्थं किञ्चिदपि पुण्यम् न=न प्रसज्यते, विरक्तत्वात् । मुमुक्षुणापि रागात् = साधनप्रतिबन्धकरोगादिपरिहारार्थं आरभ्यमाणम् = अनुष्ठीयमानं तु फलवत् = फलदाय्येव । विद्यासाधनोपयोगितया आरोग्याद्यर्थं यदि किञ्चित् मुमुक्षुरपि कुर्यात्, तर्हि फलार्थमेव तस्य कृतत्वात्, तस्य फलमारोग्यादि भवेदेव तस्य । अतस्तस्याप्यश्लेषः न संभवति । अबुद्धिपूर्वकपापवत् अमतिकम् = अबुद्धिपूर्वकं पुण्यंम् नैव संभवेत् । पापवत् पुण्यस्याबुद्धिपूर्वकस्यासंभव उक्त एवानुपदम् । ततः तस्मात् अस्मिन् = ब्रह्मविदि पुण्याश्लेषः पुण्यफलस्यासंबन्धः न घटते । इति 
= 
तत्त्वमुक्ताकलापः 
296 
पुण्याश्लेषस्ततोऽस्मिन् न घटत इति चेत्, नोपयुक्तातिरिक्तैः 
विद्याङ्गैस्तस्य योगादमतिकृतमपि ह्यामनन्त्येव पुण्यम् ॥ ५७ ॥ 
चेत्, न= नैतद्युक्तम् । कुत इत्यत्र – उपयुक्तातिरिक्तैः = विद्यानिष्पत्त्या दत्तफलानि यानि पुण्यानि, तदतिरिक्तैः विद्याङ्गैः = विद्याङ्गतयानुष्ठितैः पुण्यैः तस्य = तादृशाश्लेषस्य योगात् = संबन्धात्, नार्थशून्यत्वं श्रुतेः ॥ 
अयं भावः - कष्टपरिहारार्थं शान्त्यादिकर्मानुष्ठानेऽपि, कष्टानिवृत्तौ शान्तिकर्मणो वैफल्यापादने, 'यक्षानुरूपो बलिः' इति न्यायेन पापानुगुणं न शान्तिकर्म कृतमिति सर्वे वदन्ति । शान्तिकर्मणः दुर्बलत्वेन पापस्यातिबलिष्ठत्वेन समीहितं फलं नासीदिति हि तदर्थः । एवं तुल्यन्यायेन पापस्याल्पत्वे, शान्तिकर्मणः तदपेक्षया बलिष्ठत्वे, शान्तिकर्मजन्यपुण्ये एकदेशत एव पापपरिहारात्, शिष्टं पुण्यं समयविशेषे स्वफलं दद्यादेवेत्यपि वक्तव्यम् । एतादृशं पुण्यमेवाबुद्धिपूर्वकं पुण्यमुच्यते । एवञ्च प्रकृतेऽपि विद्योत्पत्तेः पूर्वमनुष्ठितानां पुण्यकर्मणां बाहुल्यसंभवात्, विद्योत्पत्त्यर्थमुपयुक्तपुण्यापेक्षया, शिष्टानां पुण्यानां अश् लेषः प्रतिपाद्यते तेन वचनेनेति न निर्विषयत्वं श्रुतेरिति ॥ 
वस्तुतस्तु अबुद्धिपूर्वकं पुण्यमप्यस्त्येवेत्याह- अमतिकृतम् = बुद्धिपूर्वकमकृतम् पुण्यमपि = पापवत् पुण्यमपि आमनन्त्येव हि = बहुधा वदन्त्येव हि । देवायतनदीपोपाख्यानादाविदं प्रसिद्धमेव । मैत्र्या क्रियमाणानि सत्कर्माणि, भूतदयया क्रियमाणानीष्टापूर्तादीनि च पुण्यकर्माणि दृश्यन्त एव । अतोऽबुद्धिपूर्वकपुण्याश्लेष- विषयं वचनं मन्तव्यम् ॥ ननु किं तद्वचनम्, यत् पुण्यस्याश्लेषं वदति ? ' एवमेवंविदि पापं कर्म न श्लिष्यते' (छां.4-14-3) इति वचनं तु पापस्याश्लेषपरम्, न पुण्यस्य । न च 'न सुकृतं न दुष्कृतम् सर्वे पाप्मनोऽतो निवर्तन्ते' (छा. 8-4-1) इत्यत्र सुकृतदुष्कृतयोः पाप्मशब्देनाभिधानात् 'पापं कर्म' इत्यत्र पापशब्देन पापपुण्योभयमपि विवक्षितमिति वाच्यम्; 'न सुकृतम्' इत्यतः पूर्वं ' न जरा न मृत्युर्न शोकः' इति जरामृत्युशोकानामपि पाठात्, तेषामपि पापशब्दार्थत्वप्रसङ्गात् । न चैतदपीष्टमेवेति वाच्यम्, पापपुण्यशब्दयोः शक्तिग्रहणस्यैवासंभवप्रसङ्गादिति चेत्; ततः पूर्वं 'नैतं सेतुमहोरात्रे तरतः' इत्यहोरात्रयोरपि पाठात्तयोरपि पापशब्दार्थत्वप्रसङ्गः । न च तयोरपि एतत्कर्मलोकमात्रनियतत्वात्तदपीष्टमेवेति वाच्यम्, तर्हि भवद्वैकुण्ठव्य- तिरिक्तस्य सर्वस्यापि पापशब्दार्थत्वप्रसङ्गात् । न चैतदपीष्टमेवेति वाच्यम्, 'क्षीणे पुण्ये' इति स्वर्गादेः पुण्यलोकत्वोक्तिविरोधप्रसङ्गात् । न च तदप्यापेक्षिकमेवेति वाच्यम्, बौद्धमतप्रवेशापत्तेः इति चेत्, सत्यम्; 'एवमेवंविदि पापं कर्म न श्लिष्यते' इत्यत्र 'पाप' पदस्य पुण्यावाचकत्वेऽपि, अर्थादेव पुण्यस्यापि तुल्य- न्यायत्वसिद्धिः । अत एव 'इतरस्याप्येवमसंश्लेष:' (ब्र.सू. 4-1-14) इति अतिदेशप्रदर्शनं सङ्गच्छते । अन्यथा तदधिगमाधिकरणेनैव उक्तरीत्या सर्वेषामपि पापानां ग्रहणप्रसङ्गेन, पृथगतिदेशानपेक्षणादित्यवधेयम् । न च बौद्धमततौल्यम् ; तैर्जगत्यापेक्षिकसुखस्याप्यनङ्गीकारात् । जगत्सर्वं दुःखरूपम् । लोके सुखमिति कथ्यमानमपि सुखाभास एवेति किल ते वदन्ति । 'तस्यैवानन्दस्यान्यानि भूतानि मात्रामुपजीवन्ति' इति श्रुत्या ब्रह्मांशभूतस्य जीवस्य खद्योतकल्पस्यानुगुणानन्दस्य सद्भावात् । अत एव सुखहेतुत्वं पुण्यस्य दुःखहेतुत्वं पापस्येतिलक्षणमप्यव्यभिचरितमेव, सुखदुःखयोरेवापेक्षिकत्वादिति न कश्चिद्दोषः ॥ ५७ ॥ 
o 
128. 
129. 
297 
[ पुण्यपापयोरन्यत्र संक्रमणप्रकारः ] 
कर्माश्लेषप्रणाशौ तदुपधिभगवन्निग्रहादेर्निवृत्तिः 
नष्टाश्लिष्टातिरिक्तं न च किमपि ततः संक्रमः कस्य? मैवम् । तत्तत्कर्मप्रसूतौ स्वभजनशमितौ निग्रहानुग्रहौ यौ 
तत्तुल्यावेव देवः प्रयति विदूषि तच्छत्रुमित्रेषु धत्ते ॥ ५८ ॥ 
[ ब्रह्मज्ञानिवैलक्षण्यम् ] 
अन्यश्चेदन्यकर्मप्रजनितफलभुक् शास्त्रवैयाकुली स्यात् 
ब्रह्मज्ञैरुज्झितानां क्वचिदपि न ततः कर्मणां संक्रमः स्यात् । 
जीवसर: 
एवं कर्मणामश्लेषविनाशविचारं परिसमाप्य, अन्यं कर्मविषयकविचारमुपक्रमते - कर्माश्लेषे- त्यादि। कौषीतकीब्राह्मणे ‘तत्सुकृतदृष्कृते धूनुते, तस्य प्रिया ज्ञातयः सुकृतमुपयन्त्यप्रिया दुष्कृतम्' (कौ. 1- 4 ) इति श्रूयते । ब्रह्मज्ञानिना पूर्वकृतानां कर्मणां विनाशः, अनन्तरं प्रसक्तानामबुद्धिपूर्वककर्मणामश्लेषश्च अनुपदं प्रतिपादितः । अत्र कर्मपदं पुण्यपापपरम्, अथवा धर्माधर्मपरम् । पूर्वमेवोत्पन्नानां धर्माधर्माणां विनाशो नाम फलजननशक्तिप्रतिबन्धः, अनन्तरकृतानामश्लेषो नाम फलजननशक्त्यनुत्पत्तिरिति च स्थापितम् (ब्र.सू. 4- 1-13 ) । एतदुपर्येवमाक्षेप :- कर्माश्लेषप्रणाशौ नाम तदुपधिभगवन्निग्रहादेः निवृत्तिः = एतच्चेतनकृत- कर्मजन्यभगवन्निग्रहानुग्रहयोर्निवृत्तिरूपत्वे पर्यवसानम् । नष्टाश्लिष्टातिरिक्तम् = उक्तरीत्या नष्टम्, अश्लिष्टं च यत्, तदतिरिक्तम् किमपि=यत्किञ्चिदपि कर्म न च = नैवास्ति । ततः = तस्मात्कारणात् कस्य पुण्यस्य पापस्य वा संक्रमः = मित्रेषु, शत्रुषु वा ब्रह्मविदां शरीरत्यागकाले प्रतिपादितं संक्रमणम् ? 
तर्हि उक्तकौषीतकीब्राह्मणोक्तं कथं वर्णनीयम् ? यदि निर्विषया श्रुतिः, तर्ह्यप्रामाण्यं स्यात् - इत्यापेक्षं निराकरोति – मैवमिति । तर्हि कोऽर्थः उक्तश्रुतेः ? इत्यत्राह - तत्तदित्यादि । पुण्यपापद्वयापेक्षया तच्छब्दवीप्सा । चेतनकृताभ्यां तत्तत्कर्मभ्यां प्रसूतिः = उत्पत्तिः ययोः, तादृशौ यौ स्वभजनशमितौ = भजनम् = भक्तियोगः, स्वपदं वाक्ये प्रधानकर्तृदेवपरम् । स्वविषयभक्तियोगेन चेतनानुष्ठितेन शमितौ = शमनं प्रापितौ निग्रहानुग्रहौ= प्रतिकूलानुकूलसङ्कल्पौ भवतः, तत्तुल्यावेव = तत्सदृशावेवान्यौ प्रतिकूलानुकूलसङ्कल्पौ विदुषि = ब्रह्मविदि प्रयति = शरीरं विसृज्य गच्छति सति देवः = क्रीडारसिको भगवान् तच्छत्रुमित्रेषु = तादृशब्रह्मविदः शत्रुषु प्रतिकूलसंङ्कल्पम्, मित्रेष्वनुकूलसङ्कल्पं च धत्ते = वहते, करोतीति यावत् । तीव्रभक्ति- योगानुष्ठानेन प्रसन्नो भगवान्, तावत्कालम् एतच्चेतनविषयकौ निग्रहानुग्रहौ, शत्रुमित्रविषयकौ करोतीत्यर्थः । एवत्सर्वमपि तत्त्वं तत्तादृशभगवदनुग्रहवता चेतनेनैव लेशतो वा ऊहितुम् शक्यम् । इतरैस्तु केवलं शब्दचिन्तनेनैव सन्तोष्टव्यमित्यलमत्राधिकवर्धनेन, यतोऽग्रे ( अद्र.) विस्तरोऽस्य भविष्यति ॥ ५८ ॥ 
- 
पुनः प्रकारान्तरेण शास्त्रवैयाकुलीमाशङ्कय परिहरति – अन्यश्चेदित्यादिना । अन्यः = कर्मकर्तुः भिन्नः कश्चित्, प्रकृते ब्रह्मविदः शत्रुः मित्रं च, अन्यकर्मप्रजनितफलभुक् = अन्यस्य = स्वभिन्नस्य ब्रह्मविदः 
तत्त्वमुक्ताकलापः 
130. 
298 
उद्वेलस्स्याच्च धातेत्यसदविषमताद्यन्वितेनैव धात्रा 
विद्यानिष्टोपकाराद्युचितफलमिदं दीयते वर्गयुग्मे ॥ ५९ ॥ 
[अर्चिरादिगतिः ] 
अर्चिर्घस्रोऽथ पक्षस्सित उदगयनं वत्सरो मातरिश्वा 
मार्तण्डस्तारकेशस्तडिदपि वरुणामर्त्यनाथप्रजेशैः । 
यत् कर्म = पुण्यं पापं च, तेन प्रजनितम् = उत्पादितम् यत् फलम् = सुखं दुःखं वा, तद्धुक् चेत् = तदनुभविता यदि = कर्ता अन्यः, फलभोक्ता तदन्यः इति यदि भवेत्, तदा शास्त्रवैयाकुली स्यात् = 'शास्त्रफलं प्रयोक्तरि' इति न्यायस्य अव्यवस्थैव स्यात् । ततः = तस्मात् कारणात् ब्रह्मज्ञैः - ब्रह्मविद्भिः उज्झितानाम् = शरीरत्यागकाले त्यक्तानाम् कर्मणाम् = पुण्यपापानाम् क्वचिदपि = अन्यत्र कुत्रापि शत्रुमित्रेषु संक्रमः = संक्रमणम् न स्यात् = न संभवेत्; कृतहानाकृताभ्यागमप्रसङ्गात् । न तावन्मात्रम्, च = अपि च धाता = जगत्स्रष्टा . परमात्मा उद्वेलः = उच्छृङ्गुलः स्यात् । 'व्यवस्थितः प्रशान्तात्मा कुपितोऽप्यभयङ्करः । अव्यवस्थितचित्तस्य प्रसादोऽपि भयङ्करः ।।' इति न्यायात् । तादृशपरमात्मनः साम्राज्यम् 'वेन' राज्यमेव स्यात् । को वैतस्मिन् सुखी भवेत् ? इति = एवं कथनम् असत् = न समीचीनम् । कुतः इत्यत्रोत्तरमाह - अविषमताद्यन्वितेनैव= पक्षपातादिरहितेनैव धात्रा=परमात्मना इदम् = पूर्वोक्तम् विद्यानिष्ठोपकाराद्युचितम् = ब्रह्मविद्यानिष्ठस्य कृते उपकारापकरानुगुणमेव फलम् वर्गयुग्मे= तच्छत्रुमित्रयोः दीयते = दण्डरूपतया दीयते ॥ 
| 
अयमाशय: - परमात्मा हि सर्वेषां सम एव, य आह- 'समोऽहं सर्वभूतेषु न मे द्वेष्योऽस्ति न प्रियः' (गी.9-29) इति । अथापि, यथा राजानः स्वशासनानुवर्तिनोऽनुगृह्णन्ति, अतिवर्तिनश्च दण्डयन्ति, राज्यव्यवस्थारक्षणाय; अन्यथा खलु स राजा उन्मत्त एव स्यात्, तथैव भगवानपि लोकमर्यादापालनायापराधिनो दण्डयति, अनुसारिणः पालयति । अत एव 'समोऽहम्' इत्यादि वदन्नेव भगवान् ‘ये भजन्ति तु मां भक्त्या मयि ते तेषु चाप्यहम्' इति, 'तानहं द्विषतः क्रूरान् संसारेषु नराधमान् । क्षिपाम्यजस्रमशुभान् आसुरीष्वेव योनिषु ।। ' ( गी. 16 - 19 ) इत्यपि वदत्येव । दण्डोऽपि नैकरूपः सर्वत्र । लोकेऽपि हि एक एव अपराधः प्रौढापेक्षया बालैः कृतः, 
: कृतः, नातितीव्रः परिगण्यते । इदं कर्तृदृष्ट्या । एवं कर्मदृष्ट्याप्यस्ति न्यूनाधिकभावः । प्रौढहत्यापेक्षया बालहत्या अधिकपापावहा । बालहत्यापेक्षया शिशुहत्या पापतरा, शिशुहत्यापेक्षया भ्रूणहत्या पापतमा च । एवं ब्रह्मविदां सर्वभूतसुहृत्वात्, तद्विषये कृतोऽपराधस्तीत्रः परिगण्यते । ' शप्यमानस्य यत्पापं शपन्तमधिगच्छति' इतिन्यायेन, ब्रह्मवित्सु यद्यपराध्यति, तर्हि तेषां पापं अपराधकर्तृषु अत्यधिक- पापावहमिति परमात्मा न पक्षपाती ।। ५९ ।। 
= 
एवं विचारं परिसमाप्य, ब्रह्मविदः मोक्षप्राप्तिप्रकारं वर्णयति – अर्चिरित्यादि । अर्चि: : सूर्यरश्मिः । घस्त्रः = दिवा अथ सितः पक्षः = अनन्तरं शुक्लपक्षः । उदगयनम् = उत्तरायणम् । वत्सरः= संवत्सरः । मातरिश्वा=वायुः । मार्तण्डः = सूर्यः । तारकेशः = चन्द्रः । अपि च तटित् = विद्युत् । एते 
+ 
299 
आदिष्टोविश्वनेत्रा स्वयमतिवहने देवायानाध्वगानां 
जीवसर: 
यः प्रोक्तोऽमानवाख्यः स तटिदधिपतिर्विश्रुतो मानसोऽपि ।। ६० ।। 
अर्चिरादितटित्पर्यन्ताः शब्दाः न भौतिकार्थवाचकाः किन्तु तत्तदधिदेवतात्मान इति 'आतिवाहिकाः ( ब्र. सू. 3-4-0 ) इत्यत्र स्थापितम् । वरुणामर्त्यनाथप्रजेशैः = वरुणः, इन्द्रः, प्रजापतिश्च, एतैस्सहिता तटित् = विद्युदधिदेवः, अमानवाख्यः यः विश्वनेत्रा आदिष्ट इत्यन्वयः । विश्वनेत्रा = जगत्पतिना परमात्मना देवयानाध्वगानाम्=अर्चिरादिमार्गस्य देवयानमिति नामान्तरम्, देवयानमार्गेण= अर्चिरादिमार्गेण गच्छतां ब्रह्मविदाम् अतिवहने=स्वप्रापणकर्मणि स्वयम् = भगवतैव आदिष्टः = आज्ञप्तः यः अमानवाख्यः पुरुषः सः तटिदधिपतिः = तटिदधिपतित्वादेव तटिच्छब्दवाच्यः, मानसोऽपि विश्रुतः = मानसनाम्नापि विश्रुतः ॥ 
अयमर्थः – एतल्लोकं परित्यज्य लोकान्तरं गच्छतां जीवानां त्रिविधा गतिः श्रूयते - १. सुकृतिनां पुण्यलोकं स्वर्गादिभोगभूमिं गच्छतामेको मार्गः । २. दुष्कृतिनां पापलोकं नरकादिकं यातनालोकं गच्छतामपरो मार्गः । ३. ब्रह्मविदां ब्रह्म प्राप्नुवतामन्यो मार्गः । तत्र प्रथमः 'धूममार्ग : ' 'पितृयानम्' 'दक्षिणमार्गः ' इत्यादिपदैः व्यवह्रियते । द्वितीयमार्गः 'निरयमार्गः', इति तृतीयः 'अर्चिर्मार्गः ' 'देवयानम्' 'उत्तरमार्गः ' 'ब्रह्ममार्गः' इत्यादिपदैः व्यवह्रियते । तृतीयमार्गेण गताः मुक्ता भवन्ति, अतोऽयमपुनरावृत्तिमार्गः । इतर मार्गद्वयेन गताः पुनरागच्छन्ति, अतोऽयं पुनरावृत्तिमार्गः । शरीरादुत्क्रान्तिः ब्रह्मविदामितरेषां च समाना । अनन्तरं गतिः । तत्रैव देवयानपितृयानभेदः । तत्र पितृयाणमार्गः 'अथ य इमे ग्राम इष्टपूर्ते दत्तमित्युपासते ते धूममभिसंभवन्ति धूमाद्रात्रिं रात्रेरपरपक्षमपरपक्षाद्यान् षड्दक्षिणैति मासान्, मासेभ्यः पितृलोकं पितृलोकादाकाशमाकाशाचन्द्रमसम् ' (छां. 5-10, 3-4 ) इत्यादिनोक्तः । देवयानमार्गश्च 'तेऽर्चिषमभि- संभवन्त्यर्चिषोऽहरह्न आपूर्यमाणपक्षमापूर्यमाणपक्षाद्यान्षडुदङ्केति मासांस्तान् मासेभ्यस्संवत्सरं संवत्सरादादित्यमादित्याच्चन्द्रमसं चन्द्रमसो विद्युतं तत्पुरुषोऽमानवस्स एनान् ब्रह्म गमत्येष देवपथो ब्रह्मपथ एतेन प्रतिपाद्यमाना इमं मानवमावर्तं नावर्तन्ते' (छां. 4-15-5,6) इत्युक्तः । एष एवात्रोक्तः - 'अर्चिर्घस्रः ' इत्यादिना । अत्र तटित्पर्यन्तं न विवादः । परन्तु कोषीतकीब्राह्मणोपनिषदि ' स एतं देवयानपन्थान- मापद्याग्निलोकमागच्छति स वायुलोकं स आदित्यलोकं स वरुणलोकं स इन्द्रलोकं स प्रजापतिलोकं स ब्रह्मलोकम्' (कौषी. 1-3) इत्युच्यते । अर्चिरादेर्ज्योतीरूपत्वेनाग्निपदेन ग्रहणात् कथंचिदविरोधः समर्थ्यते । अधिकस्य वायोः औचित्यानुसारेणादित्यात्पूर्वंनिवेशः कृतः वेदान्तशास्त्रे (ब. सू. 4-3-2)। अतोऽत्राचार्यैरपि ‘मातरिश्वा मार्तण्डः’ इति क्रमोऽभ्यधायि । 'चन्द्रमसो विद्युतम्' इत्युक्त्वा 'तत्पुरुषोऽमानवस्स एनान् ब्रह्म गमयति' इति कथनात् तत्पुरुषशब्दवाच्यस्य विद्युत्पुरुषस्यैव ब्रह्मप्रापकत्वं स्पष्टं ज्ञायते । एवं सति वरुणेन्द्रप्रजापतीनां कुत्र निवेशः इति संशये, वरुणस्य जलाधिदेवतात्वात्, विद्युदनन्तरं निवेशः उचितः । इन्द्रप्रजापत्योस्तु सर्वदेवतोपरि वर्तमानत्वात् वरुणानन्तरं निवेश उचितः । परन्तु वैद्युतपुरुषस्यामानवसंज्ञकस्य ब्रह्मप्रापकत्व श्रवणात्, मध्ये त्रयाणां निवेशः कथं घटेत? इत्याक्षेपे; ब्रह्मप्रापकस्यामानवस्य एते त्रयः 
तत्त्वमुक्ताकलापः 
300 
सहायभूताः, ब्रह्मविदि प्रीतिगौरवाद्यतिशयेनागता इति अमानवस्य प्राधान्यात् अस्य ब्रह्मगमयितृत्वे न विरोध इति समर्थितम् (ब्र.सू. 4-3-3)। तदेतत्सूचयितुं श्लोके आचार्यैः 'वरुणामर्त्यनाथप्रजेशैः' इति तृतीयान्ते- नाभिधानम् । अतश्च एते त्रयः अमानवस्य सहायभूताः, न स्वतन्त्रातिवाहिकाः इत्याशयः । वैद्युतपुरुषम् अमानवं केचन 'मानस' नाम्नापि व्यवहरन्ति । 
ननु प्रथमम् उत्क्रान्तिक्रममुक्त्वैव गतिविचारो वक्तव्यः । एवं सति उत्क्रान्तिः कुतो न निरूपिता इति चेत्, तस्मिन् अधिकचर्चाया अभावान्न निरूपितेति मन्तव्यम् । उत्क्रान्तिर्नाम जीवस्य शरीरान्निष्क्रमण- प्रकारः । 'अस्य सोम्य पुरुषस्य प्रयतो वाङ्मनसि संपद्यते मनः प्राणे प्राणस्तेजसि तेजः परस्यां देव- तायाम् ।' (छां.6-8-6) इति उत्क्रान्तिरभिहिता । प्रयतः = शरीरं परित्यज्य गच्छतः, म्रियमाणस्येत्यर्थः । अस्य पुरुषस्य प्रथमं वागिन्द्रयोपरमः । वाचः मनसि संपत्तिः, वागिति सर्वेन्द्रियोपलक्षकम् । अत्र संपत्तिः न लयः । स्वोपादानकारणे हि कार्यस्य लयो भवेत् । वागादीन्द्रियाणामहङ्कारतत्त्वोपादानकत्वेन मनसि संपत्तिः निबिडसंश्लेषमात्रम् । वाग्व्यवहारोपरम एव संपत्तिः । एवमुत्तरत्रापि । मनसः प्राणे संपत्तिः । प्राणस्य तेजसि=भूतसूक्ष्मसंसृष्टे जीवे, तस्य च परमात्मनि । परमात्मना साकमेव शरीरादुत्क्रामति । शरीरप्रवेशेऽपि तथैव; जीवब्रह्मणोरुभयोरपि शरीरशरीरिभावेनाविनाभावात् । एवं परमात्मना संपन्नः तत्तत्कर्मानुगुणं लोकान् गच्छति । न च ‘न तस्य प्राणा उत्क्रामन्ति' (बृ. 6-4-6 ) इति 'अत्रैव समवलीयन्ते' (बृ.5-3-11) इति च प्राणानामुत्क्रान्तिर्नास्तीत्युच्यते । अत्र तु 'प्राणस्तेजसि' इति जीवे संपत्तिरभिधीयते इति विरोधश्शङ्कनीयः; तस्मिन् वाक्ये सर्वनामपदानां भूयस्त्वेन, तेषां च बुद्धिस्थपरामर्शकत्वेन न केवलं शब्दमादाय निर्णयः शक्यः । सगुणनिर्गुणभेदस्य, तदनुगुणविद्याभेदस्य वाऽसंभवस्य पूर्वं विस्तरशो निरूपितत्वात्, तदुपर्यपि विचारः वाचो विग्लापनमेव । ज्ञानिनामज्ञानिनां वा शरीरसंबन्धः, तदात्यन्तिकवियोगो वा कीदृश इति प्रायो बहवो न चिन्तयन्ति । कर्म, तन्मूलकशरीररचना, जीवस्य शरीरप्रवेशः, शरीरान्निष्क्रमणमित्यादिकं सर्वं वैज्ञानिकं, न ग्रन्थपङ्किव्याख्यानाद्यधीनम् । घटान्तर्जलं यथा, न तथा शरीरान्तर्जीवो वर्तते । ओतप्रोततया आनखशिखं प्रत्यणु व्याप्य वर्तते, भूतात्मानमारभ्य परमात्मपर्यन्तम् । घटाकाश इव जीवः, घटनाशे घटाकाशस्य महाकाशेनैक्यं यथा, तथैव शरीरनाशे, जीवस्य ब्रह्मणैक्यम्, घटाकाशस्य महाकाशेनेवेत्यादि- कमतीव बालिशभाषितम् । प्रतिबिम्बसदृशो जीवः । दर्पणनाशे प्रतिबिम्बस्य नाशात् बिम्बपरिशेषादि- दृष्टान्तोऽपि तथैव। सर्वमिदं दृष्टान्तमात्रम् । दाष्टन्तिकस्य गतिः का? 'अङ्गुष्ठमात्रः पुरुषोऽन्तरात्मा सदा जनानां हृदये सन्निविष्टः । तं स्वाच्छरीरात्प्रवृहेन्मुञ्जादिवेषीकां धैर्येण ।।' (कठ. 2-3-17) इत्युक्तरीत्या जीवस्य शरीरात्पृथक्करणम् घटाज्जलस्य पृथक्करणवन्न सुलभम् ॥ 
ननु 'अङ्गुष्ठमात्रः' इत्यादिकं परमात्मपरं वर्णितम्, कथं भवता जीवपरं वर्ण्यते, सत्यम् । पूर्वार्धे अन्तरात्मपददर्शनात्तथा । अन्तरात्मशब्दोऽप्युभयसाधारण एव । परन्तूत्तरार्धं जीवपरमित्यत्र न विवादः, अन्यथा हि ‘स्वाच्छरीरात्' इत्याद्यस्वारस्यम् । पूर्वार्धस्यापि परमात्मपरत्वे स्वारस्याधिक्यम् । ‘अन्तरात्म' पदस्य का गतिरिति चेत्, सद्गतिरेव, न भेतव्यम् । 'परमात्मेति चाप्युक्तः ' ( गी. 13-22) इत्यादौ भाष्यम्, 
131. 
301 
[मुक्तौ ज्ञानविकासः शाश्वतः ] 
बुद्धेर्योऽसौ विकासः कबलितनिखिलोपस्कृतब्रह्मतत्त्वः 
स प्राक् चेन्नित्यमुक्तिः न यदि कथमसौ नश्वरत्वं न गच्छेत् । मैवं प्रध्वंसवत् ते स खलु मम तथा शौनकाद्युक्तनीत्या 
शान्ताशेषापराधे न च भवति पुनस्तत्र सङ्कोचहेतुः ॥ ६१ ॥ 
जीवसरः 
'जीवसंज्ञोऽन्तरात्मान्यः' (म. स्मृ.12-13 ) इत्यादि च पश्यतामत्रान्तरात्मा जीव एव युक्त इति स्पष्टं भायात् । जीवस्याप्यङ्गुष्ठमात्रत्वम् ‘अङ्गुष्ठमात्रो रवितुल्यरूपः' (श्वे. 5-8) इत्यत्र श्रुतम् । इषीकायाः मुञ्जेन संबन्धः कीदृशस्सूक्ष्मो गहन इति सस्यजीवविज्ञानिन एव जानीयुः । अतः उत्क्रान्तिः ब्रह्मविदोऽप्यनि- वार्या । अब्रह्मविदः क्लिश्येयुर्भृशम्; ब्रह्मविदस्तु न क्लिश्येयुरित्येव विशेषः । उक्तवाक्ये 'धैर्येण ' इति पदमिदं सूचयति । अत एव 'समाना चासृत्युपक्रमात् ' ( ब. सू. 4-2-7) इति शरीरं त्यजतामुत्तरगतिषु वैषम्यसत्त्वेऽपि शरीरादुत्क्रन्तिस्समानेत्याह सूत्रकारः । गतिविषये तु पिण्डाण्डब्रह्माण्डविज्ञानेनैव निर्णयः । अतः केवलैर्वचनैः, चकारतुकारादिभिर्वा न कोऽप्यर्थस्साधीयानित्यवधेयम् ॥ ६० ॥ 
गत्यनन्तरं प्राप्तिर्विचार्यते - बुद्धेरित्यादिना । प्राप्तिर्नाम ब्रह्मप्राप्तिः । सैव मुक्तिः । सा च निश्शेषाविद्यानिवृत्त्या संपूर्णज्ञानविकासरूपा । तस्या असंभवमाशङ्कते = कबलितनिखिलोपस्कृतब्रह्मतत्त्वः बुद्धेः योऽसौ विकासः, सः प्राक् चेत् = प्रागप्यासीत्, न नूतन इति चेत्, तर्हि नित्यमुक्ति: = मुक्तिः नित्या स्यात्=संसारावस्थायामपि स्यात् । न यदि, असौ नश्वरत्वम् = नाशम् कथं न गच्छेत् ? इत्यन्वयः । मुक्तिशब्दार्थः कः ? सकलदुरितनिवृत्तिः । अनया च किं भविष्यति ? संपूर्णधर्मभूतज्ञानविकासः । अनेन च को लाभः ? कथं पुरुषार्थत्वमस्य ? इति प्रश्ने - परिपूर्णतया ब्रह्मानुभवरूपः सः । ब्रह्मणश्चानन्तान्दमयत्वात्= निरतिशयानन्दानुभवरूपत्वान्मुक्तेः परमपुरषार्थत्वमुच्यते ॥ 
ब्रह्मणि परिपूर्णत्वं नाम सकलगुणविभूतिविग्रहविशिष्टत्वम् । धर्मभूतज्ञानस्य सङ्कोचनिवृत्तौ, तस्य सर्वविषयकत्वं सहजम् । तथाच - कबलितम् = विषयीकृतम्, निखिलैः विशेषणैः उपस्कृतम् = विशिष्टम् ब्रह्मतत्त्वम् = येन तादृशः योऽसौ विकासः, अयं पूर्वमेवासीत्, उत नूतनतया आगतः। आद्ये, तस्यैव मुक्तिपदार्थत्वेन, तस्य पूर्वमेव सत्त्वात् मुक्तिर्नित्या स्यात् = कस्यापि बन्ध एव न स्यात् । स तु अनुभवविरुद्धः । द्वितीये पक्षे नूतनतया उत्पन्नत्वे, अनित्यत्वमनिवार्यम्, 'जातस्य हि ध्रुवो मृत्युः इति न्यायात् । इत्याक्षेपं निराकरोति – मैवमिति । कथं तर्हि परिहारः ? इत्यत्र - ते = तव मते प्रध्वंसवत् = प्रध्वंसाभाववत्, स खलु - विकासः, मम शौनकाद्युक्तनीत्या तथा = नित्यः इत्यर्थः । ' यथा न क्रियते ज्योत्स्ना मलप्रक्षाळनान्मणेः । दोषप्रहाणान्न ज्ञानमात्मनः क्रियते तथा ।। यथोदपानकरणात् क्रियते न जलाम्बरम् । सदेव नीयते व्यक्तिमसतः सम्भवः कुतः ॥ तथा हेयगुणध्वंसादवबोधादयो गुणाः । प्रकाश्यन्ते न जन्यन्ते नित्या एवात्मनो हि ते । (विष्णुधर्म. 104-55,56,57) इति शौनकोक्ता नीति: । प्रध्वंसाभावस्य 
= 
- 
तत्त्वमुक्ताकलापः 
302 
उत्पत्त्यङ्गीकारेऽपि नाशः यथा नाङ्गीक्रियते, तथैव विकासस्य जन्यत्वेऽपि संकोचनिवृत्तिरूपत्वात्, सहजत्वाच्च नित्यत्वमविरुद्धमेव । उत्पन्नमपि न नश्यतीत्यभावस्यैव नियमः, न तु भावस्येति चेत्, अभावस्य भावान्तर- रूपत्वं वदतामस्माकं विकासस्याप्य भावरूपत्वात्, उत्पत्तिमत्त्वेऽपि नित्यत्वं तस्यावशादेव सिद्ध्यति । सङ्कोचस्य निवृत्तिः = नाशः विकासरूपः, 
: = नाशः विकासरूपः, नातिरिक्तः । अतस्तस्य जन्यत्वेऽपि सङ्कोचनिवृत्तिरूपत्वात्, नाशाभावस्सङ्गच्छते। प्रसरणस्वभावस्य वस्तुनः दीपप्रभादेः प्रसरणं खलु स्वभावः, अप्रसरणम् = सङ्कोचस्तु कुड्याद्यावरणौपाधिकः । तद्वत् प्रकृते धर्मभूतं ज्ञानं प्रसरणशीलम् । संकोचस्तु कर्मकृतः । कर्मणां नाशे स्वयमेव प्रसरति ज्ञानम् । प्रसरणाप्रसरणे एव विकाससङ्कोचौ । अतश्च विकासस्यागन्तुकत्वेऽपि तस्यैव स्वाभाविकत्वात्, स्वाभाविकस्य च निवृत्त्ययोगात् विकासो नापगच्छति ॥ 
| 
उक्तार्थे महतां संवादं प्रदर्शयति – शौनकाद्युक्तनीत्येति । प्रदर्शित एवायं न्याय: पूर्वमेव ( श्लो. 54) 'यथा न क्रियते ज्योत्स्ना' इत्यादिना । नन्वेवं यद्यागन्तुकधर्माङ्गीकारमात्रेण धर्मिणो नित्यत्वे न कापि हानिः, तर्हि एतादृशविकासस्यानित्यत्वेऽपि धर्मभूतज्ञानस्य नित्यत्वसंरक्षणात् विकासोऽनित्योऽप्यस्त्वित्याक्षेपे, समाधानमाह — शान्तेत्यादि । शान्ताः = निवृत्ताः अशेषाः समस्ताः अपराधाः = कर्माणि यस्य । तादृशे मुक्ते, तत्र = धर्मभूतज्ञाने पुनः सङ्कोचहेतुः न च = नैव भवति । अतो विकासः शाश्वतोऽवतिष्ठते । धर्मभूतज्ञानस्य कथञ्चिन्नित्यत्वसाधनमेव न पुरुषार्थोऽस्माकम्, तस्य संसारदशायामपि समानत्वात् । आत्म- स्वरूपवत् प्रत्यक्त्वाभावेन अस्य स्वतः पुरुषार्थरूपत्वाभावात् । आत्मस्वरूपस्य निरतिशयानन्दरूपत्वाद्धि तादृशस्वरूपाविर्भावस्यैव पुरुषार्थत्वं वर्णनीयम् । परं त्विदमपि कैवल्ये पर्यवसितं भवेत् । अत एव धर्मभूतज्ञानविकासमात्रस्यापि न परमपुरुषार्थत्वम् । किन्तु अनवधिकातिशयानन्दस्वरूपस्य परमात्मनः संपूर्णविषयीकरणादेव तस्य परमपुरुषार्थरूपमुक्तिपदवाच्यत्वं ह्युपक्रम एव 'कबलितनिखिलोपस्कृतब्रह्म- तत्त्वः' इत्यनेन प्रादर्शि । अत एव भगवद्रामानुजैः नानाविधवादिसंमतमोक्षस्वरूपमनूद्य - ' त्रय्यन्तनिष्णातास्तु' इत्युपक्रम्य 'अविद्योच्छेदपूर्वकस्वाभाविकपरमात्मानुभवमेव मोक्षमाचक्षते' (श्री. भा. 1-2-12) इत्यन्वग्राहि । आत्मनोऽणुत्वेऽपि तदीयं ज्ञानम् ' स चानन्त्याय कल्पते' इत्युक्तया मुक्तिकाले संपूर्ण प्रसृतं परमात्मज्ञानवदेव सर्वविषयकम् । एवं स्वरूपतोऽणुत्वस्याङ्गीकारात् 'अङ्गुष्ठमात्रो रवितुल्यरूपस्सङ्कल्पाहङ्कारसमन्वितो यः । बुद्धेर्गुणेनात्मगुणेन चैव ह्याराग्रमात्रो ह्यवरोऽपि दृष्टः । । ' (वे. 5-8 ) ' वालाग्रशतभागस्य शतधा कल्पितस्य च । भागो जीवस्स विज्ञेयः' (श्वे. 5-10 ) इत्यादिश्रुतीनां स्वार्थबोधकत्वनिर्वाहः । आराग्रमात्रः=आरः= रथावयवचक्रस्यैकदेशः । तस्याप्यग्रम्= तदेकदेशः । वालस्याग्रम् = अवयविन एकदेशः । तस्यापि शतधा - कल्पितो यो भागः = अत्यन्ताल्पपरिमाणकः = अणुरित्यर्थः । ' वालाग्रम्' इति 'गुञ्जा' दिवत् अतिसूक्ष्म- परिमाणविशेषस्य संज्ञेति केचित् । इदं चाणुत्वं न भौतिकवस्तुपरिमाणसदृशमित्यादि च पूर्वमेवोक्तम् ( श्लो. 22 ) । अणोरपि जीवस्य मुक्तौ 'सर्वं ह पश्यः पश्यति' (छां. 7-26-2 ) इति सर्वज्ञत्ववर्णनमपि सङ्गच्छते । एभिस्सह- 'धीर्नित्या' (श्लो. 4) इत्यस्याप्यनुसन्धानेन बह्वयः समस्याः परिह्रियेरन् ॥ 
T 
अथैतावतापि उत्पन्नस्य भावस्यानित्यत्वनियमात्, विकासस्यानित्यत्वापत्तिः कथं वार्यते ? इति चेत्; ध्वंसस्य नित्यत्वसंरक्षणार्थं यथा वा भावत्वे सतीति विशेषणं दीयते, तथैवात्रापि एतद्भिन्नत्वमपि 
रा 
303 
जीवसर: 
विशेषणीक्रियताम् । ‘एवं परिष्करणं दोषाच्छादनरूपं किल' इति यदि मनः संकुचति, तर्हि ‘तद्भिन्नत्वम्’ मास्तु, द्रव्यत्वे सतीति विशेषणं दीयताम् । विकासस्याद्रव्यत्वात्, तस्य व्यावृत्तिः । न च विकासस्यानित्यत्वे तद्विशिष्टस्य धर्मभूतज्ञानस्यानित्यत्वं स्यादिति शंक्यम्; इष्टापत्तेः । अत एव किल जीवस्य सृज्यत्ववादः क्वचित् । ‘स्वर्गी नष्टः' इत्यादिवत् सर्वेषामपि मते एतादृशानित्यत्वस्यादोषत्वात् । आकाशस्य स्वरूपतो नित्यत्वेऽपि, घटाकाशसंयोगस्यानित्यत्वात्, तद्विशिष्टत्वेन रूपेणाकाशस्यानित्यत्वेऽपि आकाशस्यानित्यत्व- प्रसक्तिर्न हि भवति । अतो धर्मभूतज्ञानस्य स्वरूपतो नित्यत्वे, विकासस्यागन्तुकत्वेऽपि न कापि हानिरिति । सांख्यसंमतसत्कार्यवादस्य सिद्धान्तसम्मतसत्कार्यवादस्य च तारतम्यपरिशीलनं द्रष्टव्यम् (जड. 24) । अतो विकासस्यावस्थारूपत्वमावश्यकम् । अस्य सदा सत्त्ववादः, घटत्वावस्थापि पूर्वमेव सती कारक- व्यापारैरभिव्यज्यत इति वादतुल्यस्स्यात् । एवञ्च विकासोऽपि द्रव्यं स्यात् । न चेष्टापत्तिः; तस्य ज्ञानधर्मत्वानपायात् । अधिकमये । ‘स चानन्त्याय कल्पते' (श्वे. 5-10) इति श्रुतिरपि विकासस्यागन्तुकत्वे स्वरसा । किं बहुना? ब्रह्मणोऽपि विशिष्टरूपेण कार्यत्वस्य कारणत्वस्य च पूर्वमेवोपपादितत्वात् (जड. 16) “शास्त्रप्रथितमजहतां कोऽपराधोऽतिरिक्तः ' ( नाय. 26 ) इति न्यायोऽत्रापि स्मरणीयः । अन्ततः 'धीर्नित्या यस्य पक्षे' इत्यत्रोक्तमवधेयम् ।। 
- 
एवञ्चैतादृशस्य परमपुरुषार्थभूतस्य विकासस्यानित्यत्वं कथं संभवि ? प्रकाशात्मकस्य ज्ञानस्य प्रसरणं हि स्वभावः । तस्य संसारदशायां कर्मणा प्रतिबन्धात् तत् संकुचितमासीत् । पुनस्तादृशकर्मसंबन्धस्या- भावात् कदापि स्वाभाविकस्य प्रसरणस्य न भङ्गप्रसंग: । अत्र सर्वत्रापि 'वचन' अन्वेषणापेक्षया विज्ञाना- न्वेषणमेव वरम् । 'वेदान्तविज्ञानसुनिश्चितार्थाः' (महाना. 10-6 ) इति हि वक्ति श्रुतिः । ज्ञानावस्थान्या, विज्ञानावस्था चान्या । ज्ञानावस्थापि सुषुप्तिवदेकरीत्या निस्संबोधरूपा – 'न बाह्यं किञ्चन वेद नान्तरम्' 
। (बृ.6-3-21) 'केन कं पश्येत्केन कं विजानीयात्' (बृ.4-4-1) 'येनदं सर्वं विजानाति तं केन विजानी- यात्' (बृ.4-4-14 ) इति हि वदति श्रुतिः । अतः ज्ञानावस्थायाः परिशीलनं विज्ञानेन कृतं चेत् 'वेदान्त- विज्ञानसुनिश्चितार्थाः' इत्यर्थस्य सिद्धिः । वचनानि ' परोक्षप्रिया इव हि देवाः' इति न्यायेन कदाचिद्विरुद्धमर्थं प्रदर्शयेयुरपि । विज्ञानं तु कदापि न तथा । इदानीन्तनसिद्धान्तभेदादीनां व्याख्यानभेद एव प्रायो मूलकारणम्। अतश्च विज्ञानदृष्ट्यैवापुनरावृत्तिस्सिद्ध्यति । किं तद्विज्ञानमिति चेत्, प्रयते कथञ्चिदुत्तरदानाय समये ।। 
(0- 
केचित्तु, धर्मभूतज्ञानं स्वतः सदा सर्वगतमेव, विभुत्वात् । कर्मणः प्रतिबन्धकत्वात्, संसारदशायां नानुभूयते । मुक्तौ प्रतिबन्धकनिवृत्त्याऽनुभूयत इत्याहुः - तन्त्र युक्तम् – धर्मभूतज्ञानस्य विभुत्वे प्रमाणाभावात् । धर्मभूतज्ञानस्य द्रव्यत्वात्, तद्धर्मभूतौ सङ्कोचविकासौ तदवस्थारूपावेव । आगन्तुकापृथक्सिद्धधर्मत्वं हि अवस्थायाः लक्षणम् । अतः सङ्कोचविकासयोरागन्तुकत्वमनिवार्यमिति विकासस्य नित्यत्वं न युज्यते । आगन्तुकत्वेऽपि नित्यत्वं पूर्वोक्तयुक्त्यैव वर्णनीयमिति । न च मास्तु विकासः अवस्था, सः स्वरूप एव । अथवा विभुत्वमेव तस्य स्वरूपम् । तस्य च परिमाणरूपत्वान्न दोष इति वाच्यम्, विकासस्य धर्मत्वेनैव लोके दर्शनात्, तस्य स्वरूपत्वासंभवात् । न च कुसुमादौ विकासस्यावस्थारूपत्वेऽपि, धर्मभूतज्ञानस्य विकासःतत्त्वमुक्ताकलापः 
304 
विभुत्वमेव, एतच्च नित्यमेवेति वाच्यम्, एवं सति आत्माधिकरणभाष्यविरोधप्रसङ्गात् । ननु वस्तुतत्त्वानुगुणं हि वचनं नेयमिति चेत् । सत्यम् । परं तु संसारावस्थायामपि व्यक्तिभेदेन, एकस्यापि वयोभेदेन च ज्ञानस्वरूपस्य निरूपणीयत्वे संकोचविकासमन्तरा निरूपयितुमशक्यत्वात् संकोचविकासावावश्यकौ । अधिकमग्रे (बुद्धि. 7) वक्ष्यामः । ननु विकासः यदि द्रव्यधर्मः, तर्हि सः अद्रव्ये कुत्रान्तर्भूत इति चेत्; वक्ष्याम इदमप्यद्रव्यसरे । अन्ततः 'धीर्नित्या' इत्यादिश्लोक (4) व्याख्या द्रष्टव्या ॥ 
अस्तु सर्वमिदम् । इयं समस्या प्रथमं परिह्रियताम् — परमपुरुषार्थभूतो ब्रह्मानुभवो नाम कः ? 1) ब्रह्मविषयकानुभवः ? 2 ) उत बह्मानन्दानुभवः ? 3 ) उत ब्रह्मानन्दसदृशानन्दानुभवः ? 4 ) ब्रह्मभाव एव वा पुरुषार्थः ? सन्त्येवंविधानि वचनानि, इतोऽन्यविधानि च बहूनि ॥ 
1) आद्ये पक्षे सोऽपि कीदृश: ? ब्रह्मविषयकं दर्शनमात्रं ब्रह्मानुभवः ? उत 'राज्यानुभवः’ इत्यादिवत् तदधीननानाविधभोगातिशयः ? प्रथमस्य कथं परमपुरुषार्थत्वम्? यथा वा संजयो वक्ति- 'तच संस्मृत्य संस्मृत्य रूपमत्यद्भुतं हरेः । विस्मयो मे महान् राजन् हृष्यामि च पुनः पुनः ।। (गी. 18-77) इति । अत्यद्भुतविश्वरूपसंदर्शनवत्, ब्रह्मदर्शनेन विस्मयः, हर्षो वा यद्यपि भवेत् । परन्तु, तस्य परमपुरुषार्थत्वं कथम्? चन्द्रादिदर्शनेन जायमानाह्लादतुल्यः, ततोऽप्यतिशयितो वा सः । चन्द्रादिदर्शन इव ब्रह्मणोऽस्माकं च न कश्चन संबन्धः । द्वितीयवस्तुदर्शनं हि तत् । ‘योऽन्यां देवतामुपास्ते, अन्योऽसावन्योऽ- हमस्मीति, न स वेद अकृत्स्नो ह्येषः । (बृ. 3-4-10 ) इति तादृशब्रह्मदर्शनस्यापुरुषार्थरूपत्वं कथ्यते । प्रत्युत - ' यथा पशुरेवं स देवानाम् (बृ. 3-4-10) इति अयमन्यत्वदर्शी गवाश्वादिवत् अन्येषां भोगसाधनं भवतीत्युच्यते । तस्य कथं परमपुरुषार्थत्वम्? न च भगवद्भोगसाधनत्वान्मुक्तस्य न दोषत्वम्, अन्यदेवाधीन- त्वस्यैव दोषत्वादिति वाच्यम्, 'यथा पशुः' 'न स वेद' इति च तत्स्थितेर्निन्दितत्वात् ॥ 
अस्तु तर्हि नानाविधभोगातिशयभाक्त्वरूपः कल्पः । राजकुमारन्यायोऽपीदानीमनुकूलः । राज्ञो राज्यभारादिप्रयुक्तो भारोऽनिवार्यः, राजकुमारस्य तु केवलभोगमात्रमिति ब्रह्मप्राप्तयधीननिरतिशयभोगरूपत्वात् सैव हि परमपुरुषार्थः श्रीवैष्णवानाम् । सेवाया अपुरुषार्थत्वादिकमग्रे (श्लोक.64) समाधीयते । भक्तिसिद्धान्ते हि सन्ति भक्तौ पर्वभेदा: - दासभक्तिरारंभपर्वणि, राजभृत्यवत् सर्वजगत्प्रभुः किल सः । पितृपुत्रभावतुल्या आत्मीयप्रीतिरूपा द्वितीयपर्वणि । सर्वेषामपि जनकः किल परमात्मा । 'पिता नः' (ऋ.सं.10-81-0) ( तै. सं. 4-6-0 ) इति श्रुतिरपि । 'आत्मा वै पुत्रनामासि' इति खलु पितृपुत्रयोरात्मीयभावः । अस्ति हि जीवपरमात्मनोरंशांशिभावः । नैवं राजभृत्ययोः । तयोस्तु स्वस्वामिभावः स तु सर्वेश्वरस्य सर्वत्र समानः । पितृपुत्रयोस्तु स्वस्वामिभावेन सहातिरिक्तोऽपि निकटसम्बन्धः । प्रेमभक्तिः सतीपतिभावप्रयुक्ता तृतीयपर्वणि । इयमेव मधुरभक्तिरित्युच्यते । पितृपुत्रभावापेक्षया सतीपतिभावः खलु गाढः - 'अर्धो वा एष आत्मनो यः पत्नी' इति हि श्रुतिः । ' एकाकी न रमते स द्वितीयमैच्छत् ... पतिश्च पत्नी चाभवत्' (बृ. 1-4-3) इति च । अत एव पल्या ः 'द्वितीया' इत्येव नाम । 'तद्यथा प्रियया संपरिष्वक्तो न बाह्यं किञ्चन वेद नान्तरम्, 
305 
जीवसर: 
एवमेव प्राज्ञेनात्मना संपरिष्वक्तो न बाह्यं किञ्चन वेद नान्तरम्' (बृ.6-3-21 ) इति परमात्मना संपरिष्वक्तस्य=आविष्टस्य = परमात्मनि लीनस्या बाह्यप्रज्ञाभाव उच्यते । एतदवस्थायाः कथं परमपुरुषार्थ- त्वमिति तु न शङ्क्यम्, उदाहृतं हि वाक्यं सुषुप्तिविषयम् । सौषुप्तिकलयस्यैव तादृशसुखरूपत्वे मुक्तिकालि- कलयस्य स्वरूपं किमु वक्तव्यम् । अस्य चाविभागाधिकरणसिद्धत्वात् परमपुरुषार्थत्वम् । एतादृशमात्म- विस्मरणकार्यविभाग एवान्तिमसोपानम् । इदमेव भक्तेः अन्तिमकाष्ठारूपम् । अत एव भक्तिसिद्धान्तिनां भक्तिः पञ्चमपुरुषार्थ उच्यते । पितृपुत्रभावे जीवपरमात्मनोरंशांशिभावेऽपि, कियानंशो जीवः ? इत्यस्पष्टत्वात्, महासागरस्य बिन्दुवत्स्यात् जीवः । अत एवात्र प्रीत्यैकतानुभव एव, नास्त्यविभागानुभवः । ' यथा सुदीप्तात्पावकाद्विस्फुलिङ्गाः' (मुं. 2-1-1 ) इति महतोऽग्नेः विस्फुलिङ्गतुल्योऽऽयं जीव इति वक्ति श्रुतिः । पतिपत्नी भावे तु 'अर्धांशरूपा पत्नी' इति खलु वेदविज्ञानिनः । यथा सती पतिप्रीत्यर्थमेव सर्वं करोति, तथा मुक्तोऽपि जीवः निःस्वार्थपरमात्मकैङ्कर्यासक्तः, तेन सन्तुष्यन्तं परमात्मानं पश्यन् आनन्दं अनुभवतीति मुक्तेः परमपुरुषार्थत्वं युज्यते । एवं कदाचित्सशरीरत्वम्, कदाचित्तु 'न बाह्यं किञ्चन वेद नान्तरम्' इत्येतादृशानुभवोऽपि । उभयत्र मुक्तस्येच्छैव नियामिका | 
न च क्रीडासक्तानां बालानामयं पुरुषार्थस्स्यात्, न तु प्रौढमतीनामिति मन्तव्यम्; यतो भगवान् बादरायण एव मुक्तौ जीवानां शरीरमस्ति, न वा ? इति विचार्य, ‘उभयविधं बादरायणः' (ब्र.सू. 4-4-12) इति पक्षद्वयमपि संमतमित्याह । शरीरसद्भावपक्षे किमर्थं तच्छरीरम् ? इति प्रश्ने, परमात्मनः सन्तोषहेतुभूत- विहारार्थमिति 'जक्षन् क्रीडन् रममाणः' इत्यादिश्रुतिभिरुच्यते । अतो नानाविधसेवारुचिरेव मुक्तिरिति भवतु शरीरसद्भावकल्प इति चेत् — अस्त्वेतत् । इतः परावरमुक्तिभेदकल्पनमेव वरमिति चेत् । 
हन्त ! त्वं वञ्चितो वत्स ! निर्विशेषात्मवादिभिः । सविशेषं ब्रह्म नूनं न मुक्तौ भेदसंभवः ॥ किञ्चिन्निरीक्ष्यतां सर्वं स्पष्टमये भविष्यति । क्रमशश्च विलीयेरन् समस्याः स्वयमेव हि ॥ 
अस्त्विदं सर्वम्! इदं पुनः पृच्छ्यते - शरीररहितामवस्थामप्याह हि भगवान् बादरायणः । सावस्था कीदृशी? तदा कीदृशी सेवा ? कथं वा तिष्ठति मुक्तः ? इति वक्तव्यम् । केवलं स्वस्वरूपेणावतिष्ठते इति चेत्, कैवल्यतुल्यायाः तत्स्थितेः निरतिशयपुरुषार्थत्वं कथमित्युच्यताम्। ‘परब्रह्मानुभवैकस्वभावस्य’ इति श्रीभाष्यवचनात्, ब्रह्मानुभवः जीवस्वरूपान्तर्गत इति, अस्ति तदानीमपि ब्रह्मानुभव इति चेत्, तर्हि कैवल्यमपुरुषार्थः कथम्? जीवस्वरूपस्यैव परब्रह्मानुभवस्वरूपत्वात् । कैवल्यस्य च स्वरूपानुभव- रूपत्वात् । तर्ह्ययं प्रथमः कल्प एवेति दोषोऽपि स एव भविष्यति । अतः प्रथमः पक्षः न विचारसहः ।। 
2) ब्रह्मानुभवः = ब्रह्मानन्दानुभवः इत्यस्तु द्वितीयपक्षाभिप्राय इति चेत्; अत्रापि विवरणं देयम् । ब्रह्मणः योऽयं निरतिशय आनन्दः, स कथमन्येनात्मनानुभवितुं शक्येत ? धर्मभूतज्ञानस्य संपूर्णतया विकसि- तत्त्वात्, तेन विषयीक्रियते ब्रह्मानन्दोऽपीति चेत्, तथापि स आनन्दः आत्मीयः कथं स्यात् । तादृशानन्द- परिचयमात्रं स्यात् । ब्रह्मसूत्रकारोऽपि 'भोगमात्रसाम्यलिङ्गाच' (ब्र. सू. 4-4-21 ) इति मुक्तानन्दस्य ब्रह्मानन्द- साम्यमेवाह, न तु ब्रह्मानन्दस्यानेनानुभवम्, अन्यस्यानन्दः अन्येन कथमनुभूयेत? | 
तत्त्वमुक्ताकलापः 
306 
3) अस्तु तर्हि तृतीयः पक्षः - ब्रह्मानन्दसदृशानन्दानुभव एव पुरुषार्थ इति चेत्, तर्हि कैवल्यस्यास्य च को विशेषः ? कैवल्यं हि विशुद्धस्वस्वरूपानुभव एव । यद्यपि योगमतसंमतकैवल्यापेक्षया स्याद्विशेषः । तैः मुक्तौ ब्रह्मानन्दानुभवानङ्गीकारात् । सिद्धान्ते जीवस्य परमात्मशरीरत्वाङ्गीकारात्, जीवस्वरूपानुभवे परमात्मनोऽपि भानमनिवार्यम्। परं त्विदं भानं जीवस्वरूपभानन्यग्भूतम् । अतः कैवल्यं न केवलजीवस्य स्वरूपानुभवरूपम् । अथापि भोगसाम्यस्यैवाङ्गीकारात् जीवस्वरूपान्तर्गतत्वेनैव परमात्मानुभवस्य वक्तव्यत्वेन कैवल्यतौल्यमनिवार्यमेव। तथा च ब्रह्मानुभवोऽपि नास्ति, ब्रह्मानन्दानुभवोऽपि नास्ति, किन्तु ब्रह्मानन्दतुल्यानन्दानु- भव एव मोक्ष इत्यायातम् । नेदानीमपि निर्वृतिः । अयं चोक्तो ब्रह्मानन्दः ब्रह्मणो धर्मभूतः । धर्मिस्वरूप- मप्यान्दस्वरूपमेव खलु । तादृशस्वरूपानन्दो मुक्तस्य नास्तीति आयातं तारतम्यं मुक्तौ । न च भोगसाम्यमेव सूत्रोक्तम् । किं कुर्म इति वाच्यम्, ब्रह्मणो भोगे तदीयस्वरूपानन्दोऽपि खलु मिलितः । ततश्च तदंशाननुभवात् ब्रह्मानन्दतुल्यानन्दानुभवोऽपि न स्यादेव । तथा च 'गजः पिपीलिकायितः' इतिवत् ‘ब्रह्मानुभवो मोक्षः ' इति वाग्विलासमात्रम् । अतोऽस्यापि परमपुरुषार्थरूपत्वं न भवत्येव, ब्रह्मणोऽप्राधान्यात् ॥ 
ननु तर्हि भूतावेशन्यायेन स्वरूपमाविश्य तत्स्वरूपानन्दमपि मुक्तात्मानुभवतीति नवीनवेदान्तिनां पक्ष एव श्रेयानिति चेत्, तत्रापि विचारयामः. 'भूतावेशः' इत्यस्यार्थः कः ? लोके हि भूताविष्टा जनाः बहु भुञ्जते, बह्वसाध्यमपि कुर्वन्तीत्यादि दृष्टम् । तद्वदिति चेत्, तदानीं जीवो मृतप्राय एव जायते । ऐक्यमेवानुभवन्ति जनाः । तादृशो लय इति चेत्, तर्हि जीवनाशोऽपवर्गः स्यात् । न नाशः, सोऽपीति चेत्, एतादृशमैक्यमेव परस्यापि संमतमिति अपसिद्धान्ते पर्यवसानं स्यादस्माकम् ॥ 
तिष्ठत्येव 
4) अस्तु ब्रह्मभावापत्तिरूपश्चतुर्थः पक्ष इति चेत्, 'ब्रह्मभाव' पदस्यार्थः कः ? ब्रह्मगतासाधारणधर्मो यद्यर्थः, तदा ब्रह्मानन्दसदृशानन्दानुभव एव विश्रान्त्या, पूर्वोक्तपक्षादविशेष एव । ब्रह्मभावो यदि ब्रह्मत्वम्, तर्ह्यपसिद्धान्तः । अतः 'कबलितनिखिलोपस्कृतब्रह्मतत्त्वः' इत्येतदाडम्बरमात्रमिति चेत् — अत्रोच्यते- 
महांस्तु विषयोऽयं हि ज्ञानिनामप्यगोचरः । कथं वा बोधयेऽहं त्वां साहाय्ये ह्यस्ति स प्रभुः ॥ पूर्वग्रहादिकं त्यक्त्वाहंकारं चैव दूरतः । गुरून् सर्वांश्च संस्मृत्य त्वर्थं चिन्तय केवलम् ॥ 
'यतो वा इमानि भूतानि जायन्ते' इत्यादिना हि जगज्जन्मादिकारणत्वम् ब्रह्मणोऽभिधीयते । तत्र ‘यत्प्रयन्त्यभिसंविशन्ति' इति कारणावस्थाप्राप्तिरूपो लयः चेतनानां सुषुप्तेरारभ्य मोक्षपर्यन्त एव विवक्षितः । 'अभि' 'सं' इत्युपसर्गाभ्यां 'विशन्ति' इत्युक्तः प्रवेशः लय एव । 'तत्त्वेन प्रवेष्टुम् ' (गा. 11-4) 'विशते तदनन्तरम्' ( गी. 18-55 ) इत्यादौ प्रवेशस्य मोक्षरूपतयैव प्रसिद्धेः । सुषुप्तेरपि लयरूपत्वम् ' स्वमपीतो भवति तस्मादेनं स्वपितीत्याचक्षते' इत्यादौ स्पष्टम् । एवं मूर्च्छा मरणं च परमात्मनि लयरूपमेवेति लयेऽपि तारतम्यं वर्तते । सुषुप्तिः कश्चन लयश्चेत्, मूर्च्छामरणयोः ततोऽपि गाढतरत्वम्, मोक्षस्य गाढतमत्वं च द्रष्टव्यम् । अत एव 'आत्मेति तूपगच्छन्ति' ( ब्र. सू. 4-1-3) अविभागेन दृष्टत्वात्' (ब्र.सू.4-4-4) इति सूत्राभ्याम् अन्यत्वेनोपासनं फलं (मोक्षं) च निरस्यानन्यत्वेनैवोपासनफलयोः 
132. 
307 
[मुक्तस्य देहसदसद्भावविचारः ] 
मुक्तौ देहाद्यभावे मुकुलितविषयो जक्षदादिप्रवादः 
तत्सत्त्वे चाशरीरश्रुतिविहतिरतः का चिकित्सेति चेन्न । 
जीवसरः 
स्वरूपं विचार्य निरधारि । एवञ्चानन्यत्वे सति ब्रह्मानुभवे, ब्रह्मानन्दानुभवस्याप्यत एव स्वयं प्राप्तत्वेन, न ब्रह्मानन्दानुभवदर्शनम् मुक्तस्य, किन्तु ब्रह्मानुभवो ब्रह्मानन्दानुभवश्चेति मुक्तेर्निरतिशयपुरुषार्थरूपत्वम् ॥ 
ननु तर्हि संकल्पाद्यधिकरणानां का गतिः ? परमात्मनाऽविभागेनावस्थितस्य पृथक्त्वानुभवस्यासंभवात् प्रत्येकं सङ्कल्पादीनामप्यप्रसक्तेरिति चेत्; यावत्पर्यन्तं मुक्तात्मविषये, 'मुक्तः किं कुर्यात् ?' 'कथं तिष्ठेत् ?' इत्यादिप्रश्नास्समुद्भवन्ति, उत्तरं च कृपालुभिर्गुरुभिरवश्यं वक्तव्यं भवति, तावत्पर्यन्तं त्रिपुट्या अवर्जनीयत्वेन, तादृशप्रश्नानामुत्तराणाञ्चावश्यकत्वात् । ब्रह्मसूत्ररचनैव त्रिपुटीरूपा - कर्ता, करणम्, कर्मेति त्रिपुटीमन्तरा कस्यापि व्यवहारस्यासंभवात् । 'श्रुतोपनिषत्कगत्यभिधानाच' (ब्र.सू. 1-2-17) 'मुक्तोपसृप्यव्यपदेशाच' (ब्र.सू.1-3-2) ‘संपद्याविर्भावः' (ब्र.सू. 4-4 -1 ) इत्यादिसूत्राणामावश्यकत्वे, तदुपरि प्रश्नप्रतिवचनयोरप्य- निवार्यत्वात्तादृशसूत्राणां प्रवृत्तिः । अयि भोः ! मा स्तां प्रश्नप्रतिवचने । ‘स्वमपीतः ' 'स्वेन रूपेण' इत्यादौ 'स्व' शब्द ः किं आत्मपरः, उत आत्मीयपरः । पदार्थः प्रोच्यताम् । 
कं वा बिबन्धयिषसि जागरुकस्सदा त्वहम् । यदीच्छेत्त्रभुरस्माकमुत्तरं दास्यति स्वयम् ॥ भूतात्मादिप्रभेदेन ह्यात्मनः पञ्चधा स्थितिः । तथैव 'पुरुषे त्वाविस्तरामात्मे' ति च श्रुतिः ॥ द्वयमेतत्तु पर्याप्तं समस्यानां निवारणे । आभ्यां च प्रत्यगर्थस्य परमात्मान्तिमो मतः ।। इति श्रीभाष्यवाक्यं च योज्यतां यदि वेष्यते । सर्वमेतत्समायोज्य गाढं तीव्रं च चिन्त्यताम् ॥ चिन्तनायाः प्रकारश्च स्पष्टमेव प्रदर्श्यते । अर्थप्रत्ययशब्दानां ज्ञेयो वैज्ञानिकः क्रमः ॥ अर्थानुगुणा बुद्धिः शब्दो बुद्ध्यनुगस्तथा । एषां दृष्टः पृथग्भावः सर्वेषामात्मसाक्षिकः ।। सांकर्यादेव चैतेषां विचारा बहुधाऽभवन् । एवं वैज्ञानिकीं चिन्तां कुर्याच्चेदात्मसाक्षिकम् ।। बहवो मतिभेदा हि विलीयेरन् क्रमात्स्वयम् । अत्रैकं वचनं ज्ञेयमाचार्यस्यास्य सारवत् ॥ ‘परश्शतपरिक्षोदात्परस्तादपि वादिभिः । उपलंभबले स्थेयं तदादावेव गृह्यताम् । को इतोऽपि यदि बोद्धव्यम्, यद्यार्तिस्सहजा तव । सङ्केतं सर्वमुत्सृज्य साधवोऽन्विष्यतां द्रुतम् ॥ 
'यस्य देवे परा भक्तिः यथा देवे तथा गुरौ । तस्यैते कथिता ह्यर्थाः प्रकाशन्ते महात्मनः ॥ यावत् बुद्धिः प्रसरति यावच्छब्दः प्रवर्तते । तावदेव विचारः स्यात्तत ऊर्ध्वं तपो भवेत् ॥ चिन्तनीयोऽध्यात्मवादस्त्वधिदैवाद्विलक्षणः । क्रमशः स्पष्टमेवैतत् भविष्यति निरीक्ष्यताम् ॥ ६१ ॥ 
मुक्तौ ज्ञानविकासश्चिन्तितः । मुक्तस्य देहोऽस्ति, न वा? श्रुतिद्वैविध्यात् संशये, तदनूद्य समाधत्ते- मुक्तावित्यादि । मुक्तौ = मुक्तिकाले देहाद्यभावे = देहादीनाम् असत्त्वे, आदिपदेनेन्द्रियादिसंग्रहः । जक्षदादिप्रवादः = 'जक्षन् क्रीडन्' (छां. 8-12-3) इत्यादिव्यवहारः मुकुलितविषयः = उपसंहृतविषयः = 
तत्त्वमुक्ताकलापः 
= 
308 
इच्छातः स्यादवस्थाद्वयमुभयविधश्रुत्यबाधाद्विमुक्तौ 
कर्मायत्तैर्वियोगः परमिह कथितस्तस्य देवोपमस्य ॥ ६२ ॥ 
विषयशून्यः स्यात् । केवलस्यात्मनः कस्यापि क्रीडादिव्यवहारस्यासंभवात् । तत्सत्त्वे च = शरीरसद्भावे तु अशरीरश्रुतिविहतिः = 'अशरीरं वा व सन्तं न प्रियाप्रिये स्पृशतः' (छा. 8-12-1) इति शरीररहितस्यैव प्रियाप्रियादिद्वंद्वैः अपघातो न भवतीति श्रुत्याऽशरीरित्वाभिधानात् तच्छ्रुतिविरोधः । अतः एवं परस्परविरोधे, सप्तम्यास्तसिल्, श्रुत्योर्विरोधस्य भानमात्रत्वात्, वास्तविकत्वासंभवेन, हेतुपञ्चम्यसंभवः । सप्तम्यर्थत्वे तु, तस्या विषयत्वविषयित्वान्यतरार्थकत्वेन, भाने पर्यवसानम् । चिकित्सा = परिहारः, का ? = कीदृशः ? उभयोरपि श्रुतित्वात्, अन्यतरपरित्यागासंभवात् । कालभेदात्परिहारस्त्वस्मिन् लोके संगच्छेत, न तु मुक्तौ । 'कालं स पचते तत्र न कालस्तत्र वै प्रभुः' इति वचनेन, कालाधीनत्वाभावात्तल्लोकस्येत्याशयः । प्रभुः समर्थः । इति चेत्, न । तर्हि का चिकित्सा ? इत्यत्र - विमुक्तौ = मुक्तिकाले, उभयविध- श्रुत्यबाधात् = शरीरसद्भावासद्भावरूपोभयविधश्रुत्योरपि बाधाभवाद्धेतोः अवस्थाद्वयम् = सशरीरत्वा- शरीरत्वरूपावस्थाद्वयमपि इच्छातः = मुक्तस्येच्छानुरोधेन स्यात् । ' तस्य सर्वेषु लोकेषु कामचारो भवति' (छां. 7-15-2 ) इति इच्छाया अविघातस्य श्रवणात्, यथा वा परमात्मा इच्छया उभयविधोऽपि भवति, तद्वदेव मुक्तस्यापि सशरीरत्वमशरीरत्वं चेच्छानुरोधेन भवेत् । ननु इच्छा हि कस्यचिद्वस्तुनोऽभावे तत्प्राप्तये भवति । एवं सति मुक्तोऽपरिपूर्णः स्यादिति चेत्, उक्तमुत्तरम् - 'यथा वा परमात्मा' इति । अवाप्त- समस्तकामस्यापि स्वार्थेच्छाभावेऽपि परार्थमिच्छायास्सत्वे, तस्यादोषत्वात्, प्रत्युत गुणत्वात् । एवमेव मुक्तात्मानोऽपि लोकहिताद्यर्थं ईश्वरस्य लीलायै वा समयविशेषे शरीरं स्वीकुर्युः । अतः उभयमपि सङ्गच्छत इति न श्रुतिद्वयविरोधः ॥ 
ननु अशरीरश्रुतेः का गतिरित्यत्र - परम् - किन्तु इह = अस्यां मुक्तावस्थायाम् देवोपमस्य = परमात्मना सदृशस्य तस्य = मुक्तस्य कर्मायत्तैः = कर्मकृतशरीरादिभिः वियोगः कथितः = श्रुतिष्वभिहितः । अशरीरश्रुतेः पूर्वम् ' न ह वै सशरीरस्य सतः प्रियाप्रिययोरपहतिरस्ति' (छां. 8 - 12 - 1) इति सुखदुःखादिमत्त्वस्य सशरीरत्वनिबन्धनत्वाभिधानात् तादृशस्य शरीरस्य मुक्तस्यानङ्गीकारात् न दोषः । तथा च 'मुक्तः दुःखी, सशरीरत्वात्' इति प्रयोगे, कर्मसंबन्धः उपाधिः ज्ञेयः । 'यत्र यत्र दुःखम्, तत्र सर्वत्र कर्मसंबन्ध:' इति साध्यव्यापकत्वम् । 'यत्र यत्र सशरीरत्वम्, तत्र सर्वत्र कर्मसंबन्धो नास्ति', मुक्तात्मनि, परमात्मनि वा सशरीरत्वे सत्यपि, कर्मसंबन्धाभावात् । 'अजायमानो बहुधा विजायते' ( तै. आ. 3) 'अजोऽपि सन्नव्ययात्मा भूतानामीश्वरोऽपि सन् । प्रकृतिं स्वामवष्टभ्य संभवाम्यात्ममायया । ' ( गी. 4-6 ) इत्यादिश्रुतिस्मृत्यादिभिः परमात्मनोऽपि जन्मनः प्रतिपादनात् । ननु 'आत्ममायया इति तज्जन्मनो मायिकत्वाभिधानादवताराणां मिथ्यात्वसिद्ध्या तस्य कथं दृष्टान्तत्वमिति चेत्- 
स्याद्वा मिथ्या भवन्माया सत्या वा, नाग्रहो हि नः । परात्मनस्तु तां मिथ्यां वक्तुं धाष्टर्यं कियत्तव ॥ 
133. 
309 
[मुक्तानां जगत्स्रष्टृत्वाद्यभावः ] 
स्यान्मुक्तो विश्वदेही यदि भवति जगद्व्यापृतौ तस्य शक्ति: 
स्वातन्त्र्यं क्वाप्यशक्तौ विगलति स च नः स स्वराडित्यधीतः । धत्तेऽनुच्छेद्यसारा तदियमुभयतस्पाशतां तर्करज्जुः 
जीवसरः 
मैवं देवस्तदिच्छां क्वचिदपि न विहन्त्येवमस्तु स्वराट् सः ॥ ६३ ॥ 
‘जन्म कर्म च मे दिव्यम्' इति तज्जन्म दिव्यमित्युच्यते । श्रीशङ्कराचार्यैरपि ‘दिव्यम् = अप्राकृतम्” इत्येव विवरणात्, 'स्यात्परमेश्वरस्यापीच्छावशान्मायामयं रूपं साधकानुग्रहार्थम्' (ब्र. सू. 1-1- 20) इति चाभिधानात्, ‘ये यथा मां प्रपद्यन्ते तांस्तथैव भजाम्यहम्' (गी.4-11) इति भगवद्वचनात्, 'रूपं वातीन्द्रियमन्तःकरणप्रत्यक्षनिर्देशात्' इति वाक्यकारवचनात्, ‘अञ्जसैव विश्वसृजो रूपम्' 'न ह्यरूपाया देवताया रूपमुपदिश्यते, यथाभूतवादि हि शास्त्रम्' इति वेदान्तसम्प्रदायमूर्धन्यद्रमिडाचार्यव्याख्यानाच्च परमात्मनो दिव्यं रूपं शास्त्रवित्संमतम् । यद्यपि सन्त्येवमेव रूपनिषेधपराण्यपि वचनानि बहूनि अथाप्युक्तान्येव समाधानान्यपि ' न ह्यरूपाया रूपम्' इत्यादिना । मानवबुद्ध्या विरुद्धतया भासमानानि परमात्मनि समन्वयन्तीति महतामाशयः । अतो रूपम्, रूपाभावश्चोभयमपि न विरुद्धम् सर्वात्मके परमात्मनीति मन्तव्यम् । अत एवाहु: 'सत्त्वानीह विरुद्धजातिजनुषा सिद्धानि सिद्धाश्रमे वैरं यत्र मिथस्त्यजन्ति विधयस्सर्वैर्निषधैस्सह । ' (श.दू. 52 ) इत्यादि वेदान्तगुरवः । 'दिव्यमप्राकृतम्' इति श्रीशङ्कराचार्ये वदति- 
प्राहुः शिष्याः प्रशिष्याश्च सर्वं मिथ्येति धृष्णवः । अप्राकृतपदं मिथ्यावाचकं तु कथं भवेत् ? | अवतारादिकं सर्वं मिथ्येति वदतां बत! अवशिष्येत किं वात्र चिन्त्यतामाग्रहं विना ॥ 
अतः परमात्मनो गुणविग्रहविभूतयो नापह्नवमर्हन्त्यास्तिकानाम् । अधिकं समनन्तरसरे || ६२ ॥ मुक्तात्मनां परमात्मवदेव यदि सशरीरत्वादिकं स्यात्, तर्हि तेषां तद्वदेव जगत्कारणत्वमपि स्यात् । ततश्च जगत्कारणत्वं ब्रह्मलक्षणं न स्यात् । अपि च जगत्कारणानि बहवो भवेयुरिति शङ्कायां, सूत्रकारैरेव ‘जगद्व्यापारवर्जम्' (ब्र. सू. 4-4-17) इति परमात्मसाम्यमानन्दप्रयुक्तम्, न तु जगत्कारणत्वं मुक्तात्मनामिति समाहितमनूद्य दर्शयति – स्यादित्यादि । जगद्व्यापृतौ=जगत्सृष्ट्यादिकार्ये तस्य = मुक्तात्मनः शक्ति: - सामर्थ्यम् यदि भवति, तदा मुक्तः विश्वदेही - परमात्मवदेव जगच्छरीरी सर्वान्तर्यामी स्यात् । सर्वान्तर्यामित्वं हि एकस्यैव भवेत्, बहूनां कथं सर्वान्तर्यामित्वसंभवः ? । यदि जगच्छरीरित्वम्, तत्प्रयुक्तं जगत्कारणत्वम् च नास्ति चेत्, क्वापि = कुत्रचिद्विषये अशक्तौ - शक्त्यभावे स्वातन्त्र्यम् = विगलति=अप- गच्छति । शक्तिस्तु वर्तते, अथापि न कदापि तथा करोतीति तु न युज्यते, कदापि किञ्चिदकुर्वतः तच्छक्तिसद्भावे प्रमाणाभावात् । अस्त्वेकस्मिन् विषये अशक्तिरिति चेत्; तदपि न युज्यते, यतः - स च = मुक्तश्च नः = वैदिकानामस्माकम् 'स स्वराट्' इति अधीतः = 'स स्वराड्भवति' (छा. 7-25-2) इति वेदेनैवाभिहितः । वैदिकानामस्माकं वेदोक्तं कथं त्यक्तुं शक्यम् ? तत् = तस्मात् = परस्परविरोधात् इयम् = उक्तरूपा अनुच्छेद्यसारा=अत्यन्तं प्रबला तर्करज्जुः = तर्करूपा रज्जुः, उभयतः पाशताम् = कण्ठयोः पार्श्व- 
तत्त्वमुक्ताकलापः 
310 
द्वयेऽपि आकृष्यमाणा प्राणापायताम् धत्ते । उच्छेत्तुमप्यशक्या, अतिप्रबलत्वात् । अतः का गतिरिति चेत्, मैवम् = एवं न युज्यते । कुतः ? देवः परमात्मा क्वचिदपि = कस्मिन्नपि विषये तदिच्छाम्= तस्य मुक्तस्य इच्छाम् न विहन्ति =न रुणद्धि । एवम् = इच्छाया अपघाताभावादेव सः = मुक्तः स्वराट् = उक्तश्रुत्या स्वतन्त्रः अस्तु । ‘स स्वराट् भवति' (छां 7-2-2 ) इति मुक्तात्मनः निरङ्कशं स्वातन्त्र्यं श्रूयते । अतः तस्य जगत्कारणत्वमप्यङ्गीकार्यमेव । नो चेत्, एतदपेक्षया जगत्कर्ता परमात्मैव सर्वशक्तः स्यात्, अस्य च तदधीनता स्यात् । तथा च कथं स्वराट्त्वमिति चेत्, मुक्तात्मापि सर्वशक्त एव । परं तु सर्वज्ञत्वस्यापि तस्य सत्त्वेन, स्पर्धासूयादिदुर्गुणानां लेशतोऽप्यभावाच, परमात्मन इच्छादिकं जानन् सः, स्वस्य जगत्स्रष्टृत्वं कदापि नेच्छति । अत इच्छाया विघातप्रसक्तिरेव नास्तीति कदापि न स्वातन्त्र्यच्युतिः ॥ 
केचिद्विमर्शकम्मन्याः मन्यन्तो न्यूनतामिमाम् । दृढां सगुणवादेऽस्मिन्, निर्गुणं परमं विदुः ॥ सगुण निर्गुणे वापि वादेऽतिकलहो वृथा । पक्षद्वयेऽपि नात्यन्तवैषम्यं फलतो भवेत् ।। 
सगुणवादे हि मुक्तौ तारतम्यमनिवार्यम् । निर्गुणवादे महति वैषम्ये सत्यपि, कथमुभयोः फलत ऐक्यमिति चेत् ; अस्तु तत् । इदं पृच्छामः - मुक्तौ तारतम्ये सति का हानिः ? स्वर्गे तारतम्यसत्त्वात् निरतिशयपुरुषार्थता स्वर्गस्य यथा नास्ति, तथा मोक्षे तारतम्ये सति तस्य निरतिशयपुरुषार्थत्वाभावे वा का हानिः ? सातिशयत्वे हि, उत्कृष्टस्वर्गिणं दृष्ट्वा निकृष्टस्वर्गिणः दुःखमनिवार्यम् । ततः स्पर्धा - सूयादिकम् । ततः निरतिशयसुखलाभार्थं पुनर्जन्मस्वीकारादिकमवर्जनीयमिति, सांसारिकसुखतुल्यमेव स्यात् मोक्षसुखमपीति चेत्, निर्गुणवादिभिर्वा कथं सगुणमोक्षस्य मोक्षत्वमङ्गीक्रियते; तस्य स्वर्गतौल्यं कुतो नोच्यते । कथं चैषामपुनरावृत्तिः ? अनावृत्तिसूत्रमपि सगुणविषयकमेव, निर्गुणमुक्तौ पुनरावृत्तिशङ्खैव नोदेती- त्युच्यते । तथा च को दोष इति चेत् — सत्यम्, शङ्काः सर्वा अपि, समाधानानि सर्वाण्यपि, यावत्पर्यन्तं त्रिपुटीप्रसक्तिः, तावत्पर्यन्तमेव । निर्गुणे त्रिपुट्याः अनङ्गीकारात् न शङ्का न समाधानञ्च । तर्हि विचारशास्त्रस्य कथं प्रवृत्तिः ? कः संशयः ? सगुणमधिकृत्यैव प्रवृत्तं वेदान्तविचारशास्त्रम् । ब्रह्मशब्दः सगुण एव मुख्य- वृत्तः, प्रवृत्तिनिमित्तपूर्तेः, निर्गुणे तु औपचारिकः इति खलु तव मतम् । निर्गुणं तु ब्रह्म अवाच्यम्, अवेद्यं चेत्युच्यते । तदधिकृत्य विचारः कथं प्रवर्तते ? इदमेवावेदयति निर्गुणसगुणभेदः केवलं कल्पित इति ॥ 
THE 
सगुणं निर्गुणं चेति द्वयमेकं सतां मतम् । अवस्थाभेदमात्रं स्यादहिकुण्डलिनोरिव ॥ 
देवदत्तस्स्वपन् गच्छन् एक एव मतस्सताम् । अनन्तरसरे त्वेतत् विस्तरेण विचार्यते ।। 
सारतस्तु श्रवणं वा, विचारो वा, साधनं वा सर्वं सविशेषविषयकमेव । प्राप्तिस्त्वत्यन्तविपुलेति तत्क्रतुविचारप्रकरणे न्यरूपि । अतः विचारशास्त्रदृष्ट्या मुक्तस्यैश्वर्यं जगद्व्यापारवर्जमेव | विचारस्य परमावधिरयमेव अन्यथा हि- 
जगद्व्यापारमुख्यानां सूत्राणां गतिरुच्यताम् । सगुणब्रह्मविषयाण्येतानीति यदीष्यते ॥ 
मिथ्यावस्त्वधिकृत्यैव सर्वं शास्त्रं समर्थितम् । यदि, ते को विशेषः स्यात्सर्वापह्नववादिनः । वर्जयामः पौनरुक्त्यं, यतस्सर्वं भविष्यति । अनन्तरसरे क्षोदक्षमं तावत्तु सह्यताम् ॥ ६३ ॥ 
134. 
311 
[ भगवत्सेवा न दुःखहेतुः ] 
आविर्भूतस्वरूपा निरवधिकसुखब्रह्मभुक्तिस्तु मुक्ति: 
सेवात्वात् दुःखकृत् सा भवति यदि, न तत् धर्मिमानेन बाधात् । पाप्मा चास्मिन्नुपाधिः, स च न खलु तदा पुण्यपापव्यपायात् 
जीवसरः 
आत्मानो विष्णुशेषा इति च सुखमयी सा स्वरूपानुरूप्यात् ॥ ६४ ॥ 
एतत्सिद्धान्तसंमतमुक्तावन्यामनुपपत्तिमाशंक्य परिहरति - आविर्भूतेत्यादि । आविर्भूतस्वरूपा = स्वस्वरूपाविर्भावपूर्विका निरवधिकसुखब्रह्मभुक्तिस्तु निरतिशयानन्दब्रह्मानुभवः किल मुक्तिः = भवत्संमता मुक्तिः । सा=मुक्तिः सेवात्वात् = सेवारूपत्वात् दुःखकृत् = दुःखकारिणी, दुःखहेतुरिति यावत्, इत्यनुवादः दूषणाय कृतः । तथा च 'सेवारूपा मुक्तिः दुःखहेतु, सेवात्वात्, लोके दृश्यमानसेवावत्' इत्यनु- मानाकारोऽवगन्तव्यः । इति यदि, तत् न = नैतद्युक्तम् । कुतः ? धर्मिमानेन बाधात् = धर्मिग्राहकप्रमाण- विरोधात् । 'रसो वै सः, रसं ह्येवायं लब्ध्वानन्दी भवति' इति मुक्तेरानन्दस्वरूपब्रह्मप्राप्तिरूपताभिहिता । रस्यत इति रसः = आनन्दः = आनन्दस्वरूप इत्यर्थः । तादृशब्रह्मप्राप्तिः कथं दुःखकृद्भवेत् । तथा च मुक्तिस्वरूपप्रतिपादकं प्रमाणं यत् उक्तं श्रुतिरूपम्, तेन बाधात्, उक्तो हेतुः ‘वह्निः अनुष्णः पदार्थत्वात्, जलवत्' इत्यनुमाने प्रयुक्ते, धर्मिणः वह्नेः ग्राहकं यत् प्रमाणम् = प्रत्यक्षरूपम्, तत् प्रमाणं वह्निं उष्णमेव गृह्णाति - इति यथा वह्निग्राहकप्रमाणबाधात् तदनुमानं प्रत्यक्षबाधितमुच्यते, तथा मुक्तिग्राहकप्रमाणेन 
मुक्तेरानन्दरूपत्वावगमात् धर्मिग्राहकश्रुतिविरोधः ॥ 
- 
यद्यपि तस्यां श्रुतौ मुक्तेस्सेवारूपत्वं नोच्यते, किन्तु स्वस्वरूपाविर्भवि एव; तथापि प्राप्यप्राप्तृभावस्य तत्राभिधानात् प्राप्तुः जीवस्य प्राप्यात् ब्रह्मणो भिन्नत्वेन निर्देशात्, तयोश्शेषशेषिभावस्य सहजत्वात्, तयोर्भेदसिद्धौ, तादृशभेदस्य दुःखाहेतुत्वस्थापनाय सिद्धान्ते सहजसेवारूपत्वस्थापनात् 'सेवात्वात्' इति हेतुः प्रयुक्तः । श्रुत्यर्थस्य बहुभिर्बहुधा वर्णनादनिर्णयेन मुह्यन्तं प्रति कथ्यते - अस्मिन् उक्ते प्रयोगे पाप्मा = पापसंबन्धः उपाधिश्च भवति । यत्र दुःखहेतुत्वम्, तत्र पापसंबन्ध इति साध्यव्यापकता । यत्र सेवात्वम्, तत्र सर्वत्र न पापसंबन्धः, यथा पक्षे इति पक्षान्तर्भावेण साधनाव्यापकता इति सोपाधिकोऽयं हेतुः । प्रकृते च - स च = पाप्मा च तदा = मुक्तौ पुण्यपापव्यपायात् = पुण्यपापयोर्नाशात् न खलु = नैव वर्तते । उपाध्यभावेन साध्याभावः = दुःखहेतुत्वाभावस्साध्यत इति सेवा न दुःखहेतुरिति भावः ।। 
1 
ननु सेवायाः दुःखहेतुत्वं सर्वानुभवसिद्धम् । प्रत्यक्षविरुद्धमर्थं शास्त्रमपि न बोधयेत्, यूपादित्य- श्रुतिवत्, इत्यत्राह - आत्मान इत्यादि । आत्मानः = जीवात्मानस्सर्वे विष्णुशेषाः = विष्णोः परमात्मनः नित्यं शेषभूताः इति च = 'दासभूतास्स्वतस्सर्वे ह्यात्मानः परमात्मनः' इत्यादिप्रमाणाच्च सा = सेवा स्वरूपानु रूप्यात् =जीवात्मस्वरूपानुगुणत्वात् सुखमयी = आनन्दमय्येव भवति । अतश्च सेवास्सर्वा अपि, न दुःखहेतवः, किन्तु स्वरूपविरुद्धा सेवैव । अन्यथा पतिव्रतायाः पतिसेवाऽपि दुःखहेतुर्भवेत् । ततश्च सेवात्वरूपो हेतुः 
तत्त्वमुक्ताकलापः 
312 
स्वसाध्यसाधनेऽप्रयोजकश्च । 'सेवात्वमस्तु, दुःखहेतुत्वं मास्तु' इत्यप्रयोजकशङ्कायाम्, तत्परिहाराय 'यदि दुःखहेतुर्न स्यात्, तर्हि सा सेवैव न स्यात्' इत्यनुकूलस्तर्को वक्तव्यः । स न वक्तुं शक्यते; पतिसेवायां सेवात्वस्य संगतत्वेन, दुःखहेतुत्वाभावस्य च संमतत्वात् । तथा चोक्ते तर्फे आपाद्यस्य सेवात्वाभावस्य, आपादकस्य दुःखहेतुत्वाभावस्य च व्याप्तिर्नास्ति । सतीसेवादौ दुःखहेतुत्वाभावस्यैव सत्त्वेन, तत्र सेवात्वस्यैव सत्त्वात् । ततश्च तर्कस्याङ्गभूतेषु पञ्चसु (बु.60 ) आपाद्यापादकयोः व्याप्तिरूपस्यैकस्याङ्गस्याभावात्, अप्रयोजकशङ्कावारकतर्काभावात्, उक्तानुमानम् अप्रयोजकम् ।। 
अयं भावः - स्वातंत्र्यं वा पारतंत्र्यं वा स्वतः न सुखहेतुः, नापि दुःखहेतुः । अविवेकिनो हि स्वातंत्र्यमेव दुःखहेतुः । विवेकिनस्तु पारतन्त्र्यमपि सुखहेतुः - ' तव दास्यसुखैकसङ्गिनाम्' इति खल्वनु- सन्दधते महान्तः । एवं स्वातन्त्र्याभिमानिनः पारतन्त्र्यं दुःखहेतुः । पत्न्याः पतिपारतंत्र्यम्, शिष्यस्य गुरुपार- तंत्र्यम् च गुणः, स्वातंत्र्यमेव तत्र दोषः । अतः तत्तद्वस्तुस्वरूपानुगुणमेव गुणदोषनिर्णयः कार्यः । जीव- परमात्मनोस्संबन्धस्य मधुरभक्तौ पर्यवसानस्यापि निरूपितत्वात् जीवात्मानस्सर्वे परमात्मनश्शेषभूताः । अत एव रुद्रकृतमन्त्रराजस्तोत्रे 'दासभूताः स्वतस्सर्वे ह्यात्मानः परमात्मनः । अतोऽहमपि ते दासः इति मत्वा नमाम्यहम् ॥' इति दासत्वस्य 'स्वतः' इत्यनेन सहजत्वाभिधानात् स्वरूपाविर्भावस्यैव मुक्तित्वाददोषत्वम् । ‘तव दास्यसुखैकसङ्गिनाम्' (स्तो. 2) इत्यादौ हि तादृशं दास्यं सुखेनैव व्याप्तमित्यादिकमपि द्रष्टव्यम्।। 
ननु भोः ! किमिदं सर्वं पौराणिकमभूत्तव। रोचते तत्तु बालेभ्यः न प्रौढेभ्यः कदाचन ।। वेदान्ता न हि कुत्रापि दासभावं वदन्ति च । स्वाराज्यमेव मुक्तिं ते शतशो घोषयन्त्यहो || 
'न ऋते श्रान्तस्य सख्याय देवाः' इत्याद्यधीतं न हि वैदिकैस्तैः । 
वदन्तु कामं बहुधा हिरण्यकशीपुवंशप्रभवा अमी जनाः ॥ 
'देवान् भावयतानेन ते देवा भावयन्तु वः । परस्परं भावयन्तः श्रेयः परमवाप्स्यथ ।। ' इत्याह भगवानेव सृष्टिविज्ञानमद्भुतम् । देवताद्वारिका सृष्टिः श्रुत्यैव समुदीरिता । व्याकरवाणि जीवेनानेनेति किल कण्ठतः । मानवानां न चास्त्यन्या गतिः स्वक्षेमलब्धये ॥ ईश्वरांशेन संभूता ये तेषां सृतिरन्यथा । अपवादस्वरूपा तत् नैव स्मर्तु क्षमाः परे ॥ ब्रह्मांशभूतो जीव इत्युक्तं चेत्, गर्दभा अपि । ब्रह्मांशाः स्मर्यतां नार्धजरती युज्यते तव ॥ स्वस्वरूपज्ञानशून्याः मानयेयुर्न चेदिदम् । स्वयं नष्टाः तामसास्ते नाशयेयुः परानपि ।। स्वतन्त्रपरतन्त्रादिशब्दान् यावत्प्रयुञ्जते । तावद्धि तत्त्वमेतावदेव वक्तुं क्षमं सताम् ॥ तदूर्ध्वं नैव शब्दः स्याद्विचारो वा कथं भवेत् ? वृथा जल्पनमात्रं स्यात्पुरुषार्थस्तदा तव ॥ 'कलकण्ठगणास्वाद्ये कामस्यास्त्रे निजाङ्कुरे । निम्बवृत्तिभिरुद्गीर्णे न चूतः परितप्यते ॥ ' इत्युक्तन्याय एवात्र स्मर्तव्यः साधुभिस्सदा । अलाभात्तादृशगुरोर्न जानन्ति हितं बत! | तेऽनुकम्प्यास्तु साधूनां मूढा उज्झितसत्पथाः । अलमेतादृशैस्साकमालापैः पापहेतुभिः ।। 
अतश्च स्वरूपविरुद्धसेवैव दुःखहेतुः, न स्वरूपानुरूपेति सुष्ठुक्तम् ॥ 
135. 
313 
[मुक्तस्य सर्वमनुकूलम् ] 
सर्वस्याप्यानुकूल्यं स्वत इह जगतो वासुदेवात्मकस्य 
व्यक्ति तन्मुक्तिकाले भजति भवकृतज्ञानसङ्गोचहाने: । 
जीवसर: 
अयि भोः दास्यसुखरसिकः ! इदमत्र समाधीयताम् । स्वरूपाविर्भावो मोक्ष इत्युच्यते । सहैव निरवधिकानन्दब्रह्मानुभवो मुक्तिरित्यप्युच्यते । सहैव च सेवारूपेति चोच्यते । एभिस्सह 'स स्वराद्भवति' इति स्वातन्त्र्यमप्यङ्गीक्रियते । किमियं विलक्षणसर्वमिश्रणरूपा मुक्तिर्भवताम् ? इति चेत्; सत्यम् । किं कुर्मो वयम् ? ये तु स्वबुद्धिकौशलेन तर्कबलात्परमपुरुषार्थं कल्पयित्वा सन्तुष्यन्ति, न तथा वैदिका वयं कल्पयितुं प्रभवामः । श्रुतिर्यथा वक्ति, तथाऽङ्गीकुर्मः । स्वरूपाविर्भावो हि मोक्षः । स च 'संपद्यते ' इति परमात्मसंपत्त्या भवति । स्वरूपं च जीवस्य परमात्मशेषतैकरूपम् । त्वं तु 'यद्यपि भेदापगमे साम्ब ! तावकीनोऽहम् । न मामकीनस्त्वम्' इति भवद्गुरुवचनरहस्यमपि न जानीषे । वयं तु जानीमः । अत एवं सर्वार्थगर्भ पुरुषार्थं वदामः । अत एव 'भोगमात्रसाम्यलिङ्गाच्च' इति सूत्रमपि विवृतम् । राजकुमारन्यायेनैव ब्रह्मप्राप्तेः प्रतिपादनात्, सर्वं तेन व्याख्यातम् । शिष्टमनुपदं भविष्यति ॥ ६४ ॥ 
एतत्सिद्धान्ते मुक्तिविषयेऽन्यामप्याशङ्कां परिहरति- सर्वस्येत्यादिना । मुक्तौ खलु ज्ञानं सर्वविषय- मित्युक्तम् । तर्हि अस्मिन् जगति यद्यदस्ति, तत्सर्वमपि ते जानीयुरेव । इदं हि जगत् सुखदुःखमोहात्मकम्, त्रिगुणकार्यत्वात् । तदेतत्पश्यन्तो मुक्ताः स्वयमपि सुखदुःखमोहग्रस्ता भवेयुः । जानन्तोऽपि यद्युदासीनाः, तर्हि नृशंसा भवेयुः, अथवा सार्वात्म्यज्ञानशून्या भवेयुः । अतः आनन्दमयब्रह्मज्ञानेन यथानन्दी भवतीत्युच्यते, तथा दुःखादिदर्शनेन दुःखिनोऽपि भवेयुः । दुःखं यदि न जानीयुः, तर्हि सर्वज्ञत्वहानिः । दुःखमपि यदि सुखं जानीयुः, तर्हि अन्यथाज्ञानान्न ते मुक्ता भवेयुरिति 'उभयतः पाशा रज्जुः' इति चेत् - वासुदेवात्मकस्य सर्वस्यापि जगतः इहापि=संसारेऽपि आनुकूल्यमेव स्वतः = सहजः । तदेतदानुकुल्यम् सहजम् मुक्तिकाले भवकृतज्ञानसङ्कोचहाने : = कर्मकृतज्ञानसङ्कोचस्य संपूर्णतया निवृत्तेः व्यक्तिम् = अभिव्यक्तिं भजति = प्राप्नोति । वस्तुषु प्रतिकूलत्वज्ञानात् दुःखम्, अनुकूलत्वज्ञानाच्च सुखं भवतीति सर्वसंमतम्, अनुभव- सिद्धञ्च । जगदिदं सर्वं ब्रह्मात्मकमिति 'सर्वं खल्विदं ब्रह्म' (छा.3-14 -1 ) ' इन्द्रियाणि मनो बुद्धिः सत्त्वं तेजो बलं धृतिः । वासुदेवात्मकान्याहुः क्षेत्रं क्षेत्रज्ञ एव च ।।' (म.भा. अनु. सहस्रनामाध्यायः) इत्यादिप्रमाण- सिद्धम् । संसारदशायां कर्मणा ज्ञानस्य सङ्कचितत्वात् जगदिदं ब्रह्मात्मकं न पश्यति, अत एव दुःख- मनुभवति । मुक्तौ तु कर्मणां निश्शेषनिवृत्त्या जगत्सर्वं ब्रह्मात्मकं पश्यतः प्रातिकुल्यज्ञानस्यैवाभावात् न दुःखप्रसक्तिः । प्रत्युतानुकूल्यज्ञानस्यैव सहजत्वात्सुखमेव भवति । अतो न दुःखलेशप्रसक्तिः ॥ 
ननु जगतः स्सुखदुःखमोहात्मकत्वं सर्वसंमतम् । प्रकृतिपरिणामस्वरूपं किलेदं जगत् । यदि सुखरूपतैव सहजा, दुःखस्वरूपत्वमौपाधिकमिति, तर्हि 'सर्वं दुःखम्' इति वदतो बौद्धस्य विप्रतिरूपं रूपान्तरमिति जगतस्सुखदुःखमोहात्मता त्यक्ता स्यादिति चेत्; अनुकूलत्वप्रतिकूलत्वे ह्यापेक्षिके इति संप्रतिपन्नम् । मुक्तो हि त्रिगुणातीतः, अलौकिकश्च । अत एव मुमुक्षुरपि लोकातीत इव । अत एवतत्त्वमुक्ताकलापः 
314 
प्राचीनप्रातिकूल्यक्रमविषयधिया नैष दुःख्येत् तदानीं 
प्रागप्येतत् स्वकर्मोपधिकृतभगवन्निग्रहैकप्रयुक्तम् ॥ ६५ ॥ 
'सर्वमेव दुःखं विवेकिनः' (यो. सू. 2-15 ) इति सूत्रेऽपि एवकारोऽयोगव्यवच्छेदे, न त्वन्ययोग- व्यवच्छेदे । अतश्च जगतस्सुखदुःखमोहात्मकत्वं नापलपामः। परन्तु सर्वान्प्रति सर्वं नैकरूपम् । एवं सति मुक्तः यदि जगत्सर्वमनुकूलतया पश्यति, तर्हि मुक्तस्यापि भ्रान्तिरवर्जनीयेत्यापततीति चेत्, न । जगतस्सुखदुःखमोहात्मकत्वमपि संसारिजीवदृष्ट्यैव, न तु मुक्तदृष्ट्या । अन्यथा हि उक्तरीत्या 
• सर्वज्ञस्य परमात्मनोऽपि दुःखमनिवार्यं स्यात् । सुखदुःखादीनां हि कर्ममूलकत्वमेव सर्वसंमतम् । अतो न मुक्तानां दुःखप्रसक्तिः ॥ 
नन्वेवमपि मुक्ता अपीदानीम्, पूर्वं बद्धाः किलाभूवन्नेते । तदा तैर्नरकादि दुःखमप्यनुभूतं स्यात्किल । तदिदं ते मुक्त्यवस्थायां जानीयुर्न वा । यदि न जानीयुः, तर्हि सर्वज्ञत्वं न स्यात् । यदि जानीयुः, पूर्वानुभूतदुःखज्ञानात् दुःखमवर्जनीयम् । यदि तदप्यनुकूलं जानीयुः, तर्ह्यन्यथाज्ञानमवर्जनीयम् । अतः कस्समाधिरिति चेत्, तत्राह - प्राचीनेत्यादि । प्राचीनः यः प्रातिकूल्यस्य क्रमः = रीतिः तद्विषयया धिया = ज्ञानेन = पूर्वं यादृशरीत्या इदं जगत् दुःखहेतुरभूत् सा रीतिः नेदानीं परिवर्तयितुं शक्या, गतत्वा- देव । तादृशज्ञानमिदानीमपि स्मर्येत किल मुक्तौ, तादृशेन ज्ञानेन एषः = मुक्तः तदानीम् = मुक्तिकाले न दुःख्येत् = न दुःखी भवेत् । कुतो न दुःख्येदित्यत्र - प्रागपि = पूर्वमपि एतत् = यादृशरीत्या दुःख- हेतुत्वम्, तद्रीत्यादिकमपि; स्वकर्मोपधिकृतभगवन्निग्रहैकप्रयुक्तम् = स्वस्य यत् कर्म = पापमभूत्, तादृशो- पाधिना कृतः यो भगवन्निग्रहः, तेनैवैकेन प्रयुक्तम् । 'एतत्' इति विशेष्यम् । मुक्ताः खलु सर्वज्ञाः । अतस्ते इदमपि जानन्त्येव, यत् दुःखहेतुरभूत्, तस्य दुःखहेतुत्वं न तद्वस्तुस्वरूपप्रयुक्तम्, किन्तु स्वकृत- पापमूलकभगवन्निग्रहप्रयुक्तमित्येतदपि जानन्त्येव । मुक्तौ तु तादृशनिग्रहादीनामभावात्, तद्ज्ञाने सत्यपि तेन दुःखं न भवति । पित्तदोषवशात् पूर्वमनुभूतं क्षीरे तिक्तरसम्, पित्तनिवृत्त्यनन्तरं जानन्तो हि विवेकिनः- 'आः ! पूर्वमेतत् एतादृशदोषमूलम्' इति स्मरन्तः पुनस्तिक्तरसमनुभवेयुः किम् ? अतस्तेषां सर्वज्ञ- त्वमेव सर्वविधदुःखनिवृत्त्यौषधं भवतीति मुक्तानां न कदापि दुःखप्रसक्तिः । वस्तुतस्त्विदं सर्वमुक्ति- स्वरूपस्येदानीं परिचयाभावात्, केवलबुद्धिकृतकल्पनाजालमात्रम्, 'न बुद्धिभेदं जनयेत्' इति न्यायेन मुग्धानां कृत इति मन्तव्यम् ॥ 
जानीयुर्वास्तवं तत्त्वं तेऽमी कुशलबुद्धयः । ये तु भाग्यवशप्रा प्तगुरुसेवादिवैभवाः ॥ 
लिए। MEEN 
अतो स्वहितेप्सुभिरेतादृशकाकदन्तपरीक्षादिभ्यो दूरे वर्तितव्यम्, मृदुमतिभिस्तु सुतराम् । धीरैस्तु 
केवलमङ्गलस्मरणेन साधनपरायणैर्भवितव्यम् ॥ 
कोय एते हैतुकैर्वादैः पूर्वमेव प्रतारिताः । तेषां कृते तु सत्तकाः, न तु भक्तजनान् प्रति ।। 
यथा भक्तपराधीनो भगवान् सहतेऽखिलम् । तथैव मुग्धशिष्येषु वत्सला गुरवोऽप्यमी ॥ 
I 
315 
जीवसरः 
इदमत्राहत्य विचारयामः - स्वस्वरूपाविर्भाव एव मुक्तिरिति 'संपद्याविर्भावः' (ब्र.सू. 4-1- 1) इत्यत्राभिहितः इति सर्वसंमतम् । परं त्वत्र संपत्तिशब्दार्थः कीदृश इति किं जानासि ? सुषुप्तिमूर्च्छामरणादयोऽपि ब्रह्मसंपत्तिरूपा एव, सर्वत्र संपद्य, संपद्यते इत्यादिपदमेव श्रूयते । यद्यपि ब्रह्मसंपत्तिस्तास्वप्यस्ति, किन्तु लये तारतम्यं वर्तत एव । अतस्तासां मुक्तिरूपत्वं नास्ति । तदपेक्षया विलक्षणो देशविशेषावच्छेदेन जायमानो लय एव पूर्णमुक्तिः इति जानीमः । परं तु देशविशेषपदस्यापि सूक्ष्मोऽर्थो वर्तत एवेति कति जना जानन्ति ? अत्रैव वर्तते महान् सूक्ष्मोऽर्थः । मरणस्यापि संपत्तिरूपत्वेऽपि, कर्मणां संपूर्णक्षयाभावान्न तेषां मुक्तित्वमितिवत्, पौराणिकप्रक्रियया विरजानदीतरण एव सर्वबन्धक्षयेऽपि न पूर्णा मुक्तिः, किन्तु पर्यङ्कारोहणा- नन्तरमेवेति ‘तदापीतेस्संसारव्यपदेशात्' (ब्र.सू. 4-2-8) इत्यत्र श्रीभाष्ये देशविशेषपदेन सूच्यत इति किं जानासि ? एतदवस्थायामन्योऽपि कश्चन केशः । शरीरत्यागकाल एव सर्वकर्मक्षयेऽपि विरजानदीतरणा- नन्तरमेव प्रकृतिसंबन्धलयः, यतस्तदानीमेवाप्राकृतमानवकरस्पर्शात् तन्निवृत्तिरिति वदन्ति । एवं सर्व- बन्धक्षयेऽपि पर्यारोहणात्पूर्वकाले संपूर्णमुक्तिर्नास्ति चेत्, तदानीन्तनावस्थानां नाम किम्? मुक्ति- रित्येवेति चेत्, तर्हि पर्यङ्कारोहणापेक्षा किमर्था ? मुक्तिरेव परं तु पर्यङ्कारोहणादेव संपूर्णा इति चेत्, तर्हि मुक्तावपि किम् अवस्थाभेदास्सन्ति? 
FOB 
वेदार्थसंग्रहे हि परमपदशब्दः देशविशेषस्य, दिव्यात्मस्वरूपस्य, परमात्मनश्च साधारण इत्यभि- हितम् । वैकुण्ठपदमपि तादृशमेव । सहस्रनामसु तत्पदं दृश्यते । यस्य गतिर्न कुण्ठिता स वैकुण्ठः ॥ 
शब्दश्रवणमात्रेण सन्तोष्टव्यं कदापि न । अन्नश्रवणमात्रेण बुभुक्षा किं निवर्तते ॥ 
मोक्षोऽपि लयपदार्थेऽन्तर्भवतीति सर्वसंमतम् । लयपदं हि सुषुप्तेरारभ्य मोक्षपर्यन्तं प्रयुज्यते । अतश्च लयो बहुविधः । एतेषां परस्परतारतम्यमतिदुर्ग्रहम् । शरीरत्यागरूपमरणमपि गाढलय एव । मुक्तिकालिकस्थितिरपि लयविशेषरूपैव । तत्रापि स्वरूपाविर्भावः कीदृशः स्यात् ? शरीरादुत्क्रान्तिवेलायामेव सर्वकर्मणां क्षयः, अथापि न स्वरूपाविर्भावस्तदैव । किन्तु विरजानद्यतिक्रमणम्, पर्यङ्कारोहणम् इति क्रमो वर्ण्यते, शरीरादुत्कान्तेरारभ्य विरजानदीतरणपर्यन्ता एका स्थितिः । ततः पर्यङ्कारोहणपर्यन्तमन्यादृशी स्थितिः । एवञ्च लयपदार्थः कियान् दुर्गहो जातः ? तर्हि मुक्तावपि किं पर्वभेदास्सन्ति? 
किं कुर्मः श्रीभाष्यकारा एवान्वगृह्णस्तथेति चेत्, अहमल्पप्रज्ञः किं कुर्याम् ? सर्वेऽपि वयमल्पप्रज्ञा एव । अथापि समये सर्वज्ञा इव कियद्वदामः । अथापि किञ्चिद्वदामि तदनुग्रहात् । प्रथममिदमवधीयताम्- पर्यङ्कविद्या श्रुतिसिद्धा श्रीशङ्कराचार्यसंमता च । सत्यम् । अपरविद्याफलं तदिति चेत् ॥ 
ज्ञायतां प्रथमं स्वात्मस्वरूपमितरत्ततः । किमभाषन्त ते स्वैरम् ? ब्रूयाः स्पष्टं विना भयम् ॥ अत्रैव पतिता यूयमहङ्काराद्भ्रमान्धसि । सुलभा सापि मुक्तिः किं त्वद्दृष्ट्यैव विचिन्त्यताम् ।। 
न स्वैरमुच्यते । ' तदापीतेः' इति सूत्रणात्तथोक्तमिति चेत्, अपीतिः लयः । आ अपीतिः = आपीतिरिति खलु समासः । आ इत्यभिव्याप्तिः = अभितो व्याप्तिः । ततश्च संपूर्णलय इति लयेऽपि तारतम्यमस्त्येव । 
तत्त्वमुक्ताकलापः 
316 
तारतम्यमिति नार्थः । यतो अन्येन मुक्तेन साकमेव तारतम्यं चिन्तनीयम् । तत्तु नास्त्येवेति चेत्, तर्हि सोपानभेदाः, दशाभेदा वा स्युरेव । अतश्च लयोऽपि न सकृदित्यवगम्यताम् । देशविशेषापेक्षा किमर्थेति तर्हि 'तमसः परस्तात्' इत्यादौ दिग्देशकालेष्वस्तादेर्दर्शनात् देशविशेषकालविशेषापेक्षाऽनिवार्या चेत्, कीदृशो देश : ? कीदृशः कालः ? इत्यप्युच्यताम् । तदेवोच्यते पर्यङ्कारोहणकाल इतीति चेत्- 
पुराणप्रक्रियां त्यक्त्वा तथा सङ्केतभीरुताम् । सत्यैकनिष्ठस्सन् ब्रूहि गूढमन्तर्गतं रहः ॥ संकेतभीतिरहितं मुमुक्षं वर्णयत्ययम् (स.त्र. सा) । आचार्यसिंहः कियता धैर्येणेदं स उक्तवान् ॥ किं ब्रूयास्त्वं वत्स ! साधो ! संकेतात् बिभ्यसे कथम् । कष्टं जानामि ते वत्स ! नैव त्वां पीडयाम्यहम् ।। पश्यन्त्वमत्सराः सर्वेऽप्यध्यात्मं कियदद्भुतम् । कियद्वा सुन्दरं सूक्ष्मं कियद्वा गहनं तथा ।। आ अपीतिरापीतिः इति चेद्विग्रहो मतः । कति आ योजनीयं स्यात्, किं ज्ञातुं शक्यते वद । शत‘आ’योजनेप्येतत् आपीतिरिति तत्पदम् । तथैव स्यादेकरूपं कथं वाऽर्थस्य निर्णयः ।। परापरब्रह्मभेदो विद्याभेदोऽथवा ततः । बौद्धोपच्छन्दनायैव केषाञ्चिदिति गृह्यताम् ॥ भयादशक्त्या संकेतादात्मवञ्चनयापि वा । नोदासितव्यः स्वात्मा हि सर्वेषां स्वहितेप्सुनाम् ।। स एव खलु जानीयात् सर्वज्ञः पुरुषोत्तमः । तमृतेऽन्यो न कोऽप्यस्ति धीरः कश्चित्पुमानिह ।। कथं चिदूहितुं शक्यमतिसूक्ष्ममनीषिभिः । दृष्टान्तद्वारतः किञ्चित्पश्यामस्तमिहाद्भुतम् ॥ 
तथाहि— ‘यथा नद्यःस्यन्दमानास्समुद्रेऽस्तं गच्छन्ति नामरूपे विहाय । तथा विद्वान्नामरूपाद्विमुक्तः परात्परं पुरुषमुपैति दिव्यम् ॥' (मुं. 3-2-8 ) इति हि भगवती श्रुतिः । नदी यत्र समुद्रेण मिलति, तत् नदीमुखमुच्यते । 'जीवन्मुक्ति' पदानङ्गीकारेऽपि विषयदृष्ट्या साऽवस्थाङ्गीक्रियत एव। 'मुक्ता इवात्र मुनयः ' (श. दू.31) इति वेदान्तसिंहस्य वचनमत्र द्रष्टव्यम् । नद्याः लवणसमुद्रे लये लवणरसव्याप्तिर्नद्यां किञ्चिद्दूरपर्यन्तवत्, मुक्तस्यामृतसागरे लयेऽप्यमृतत्वव्याप्तिरपि जीवे पूर्वमेव तथैव भवेत् । अत एव 'अथ मर्त्योऽमृतो भवत्यत्र ब्रह्म समश्नुते ||' इत्यमृतत्वमत्रापि वक्ति । अत्रापि प्रतिपदं सूक्ष्मं तारतम्यं वर्तत एवेत्यवगन्तव्यम् । एवमेव सागरं प्रविष्टाया अपि महानद्याः न सकृत्संपूर्णलयो भवेत्, क्रमेणैव संपूर्णलावण्य- प्राप्तिः । अत एव 'यो कामो निष्काम आप्तकाम आत्मकामः' (बृ.6-4-6) इति बहूनि पदानि योज्यन्ते ।। 
अत एव घटाकाशदृष्टान्तः, घटानाशो तदाकाशलय इत्यादिकं कल्पनामात्रम् ।। इतोऽपि बहु वक्तव्यं न लभ्येरन् पदानि हि । मूकेन भवितव्यं स्यादतोऽलमियदेव हि ।। ततश्च कति वाऽऽपीतेराकारान् योजयिष्यसि । भवानेव प्रमाणं स्यात् नाहं शक्नोमि कीर्तितुम् ॥ एतेन सर्वे व्याख्याताः शेषमप्यूह्यतां स्वतः । घटाकाशादिदृष्टान्तोऽतिस्थूलो नात्र युज्यते ॥ सबन्धोऽत्यन्तगाढो हि स्याच्छरीरशरीरिणोः । ओतप्रोतौ हि तौ प्रक्तावविनाभावरूपतः ।। अन्यदप्यत्र वक्ष्यामि शक्यं चेद्वत्स ! चिन्तय । मनुष्याणां सहस्रेष्वित्याद्यं हि भगवद्वचः ॥ व्याख्यानं तस्य भगवद्रामानुजमुनीरितम् । वाक्यत्रयात्मकं तच कुत इत्यपि चिन्त्यताम् ॥ वाक्यं तृतीयं गहनं कियद्वेत्यपि चिन्त्यताम् । को वा ज्ञातुं हि प्रभवत्येतत्तत्त्वं समग्रतः ॥ 
317 
[नित्यसूरिसद्भावः ] 
जीवसर: 
136. 
अन्ये चानादिशुद्धाः श्रुतिसमधिगताः सूरयः सन्त्यसङ्ख्याः 
कर्माभावादनादेर्न तु भवति कदाऽप्येषु संसारबन्धः । 
वृथा पङ्कीः पठित्वा च चर्चाः कृत्वार्थवञ्चिताः । को लाभो लब्ध एतावत्कालेनेति विचिन्त्यताम् ।। कियद्गहनता पश्य, 'तत्त्वत:' पदकीर्तने । तथैव चा 'पीति' पदे गांभीर्यं पश्य भीकरम् ॥ प्रपत्तिः स्यादेक एवोपायः सर्वशरीरिणाम् । सापि वा स्यात्कथं न्वेषामहङ्कारार्दितात्मनाम् । असिधाराव्रतं ह्येषा ब्रह्मास्त्रं वा भयावहम् । ततोऽपि वाऽतिगहनमध्यात्मं नैव संशयः ॥ पण्डितान् प्रार्थये सर्वान् द्रष्टुं पण्डितलक्षणम् । 'यस्य सर्वे समारंभाः कामसंकल्पवर्जिताः ॥ ज्ञानाग्निदग्धकर्माणं तमाहुः पण्डितं बुधाः ।।' इत्याह भगवान् व्यक्तं सर्वेषां हितचिन्तया । यावद्द्द्रुतं जाग्रति ते तावत् क्षेमो भविष्यति । तेषां चापीतरेषां च नूनं नैवात्र सशयः ॥ लक्ष्मणार्यस्य हृदयं ज्ञायतां तत्कृपाबलात् । तस्याचार्यस्य हृदयं दभ्रमेवात्र दर्शितम् ॥ समये विस्तरेणैतद्दर्शयिष्ये यथामति । यदीच्छति स आचार्यः समयोऽथ निरीक्ष्यताम् ॥ किन्तु भारो महानस्ति पण्डितानां विशेषतः । तेऽप्यात्मवञ्चकाः स्युश्चेत् का गतिर्हा ! दयानिधे ! | उद्धरास्मान्, स्वशक्त्यैव वात्सल्यात् भक्तवत्सल ! न जानीमो गतिं चान्यां त्वामृते करुणानिधे ! ॥ 
1 
अत्यन्तमवधेयोऽयं विषयः - 'संपद्याविर्भावः' इति परमात्मसंपत्त्या स्वस्वरूपाविर्भावोऽभिहितः । स च किंरूप इति प्रश्ने अविभागेन दृष्टत्वाधिकरणे 'अहं ब्रह्मास्मि' इत्यनुभवरूपः इति च निर्णीतम् । इयमेवान्तिमावस्था परिपूर्णविकासरूपा । ब्रह्मसंपत्तेः सुषुप्तिमरणादौ सत्त्वेऽपि सा संपत्तिरसंबोधत्वरूपा; अत एव कर्मशेषस्य सत्त्वात्, पुनरावृत्तिरनिवार्या । मुक्तौ त्वनावृत्तिः प्रतिपाद्यते । एवं सति संकल्पाद्यधिकरणानां प्रसक्तिः का? ‘अनावृत्तिश्शब्दात्' इति सूत्रेणैव शास्त्रं समापनीयमासीत् । प्रलये जीवानामचिदविशेषस्थित्या एतद्दशाया अपुरुषार्थत्वात्, पुरुषार्थसाधकशरीरदानाय सृष्ट्यादिकमावश्यकम् । मुक्तेस्तु निरतिशयानन्द- रूपत्वात्, अवाप्तसमस्तकामस्य तस्याप्तव्यं किमस्ति ? एवं सति स यदि पितृलोककामो भवति..... स्त्रीलोककामो भवति' इत्यादीनां प्रसक्तिः का? लीलारूपमेव सर्वमिति चेत्, जगत्सृष्टेरेव लीलारूपत्वं वर्ण्यते, न तु मुक्तेः । किञ्च तत्रोपरि स्त्र्यन्नपानादिकामा अपि प्रतिपाद्यन्ते । कथं निर्वाह : ? मुण्डकेऽपि 'यं यं लोकं मनसा संविभाति' । (मुं. 3-1-10 ) इत्यादिवैभवमात्मज्ञानां श्रूयते । कथमेषां निर्वाहः ? 
" 
1 
कियद्वा कष्टमध्यात्मं गाढं पश्यन्त्वमत्सराः । कियत्यो वा समस्याः स्युः किमेषां स्यात्सदुत्तरम् ॥ सविशेषब्रह्मवादे सर्वं संगच्छते त्विदम् । नान्यस्मिन्निति सत्सङ्गात् ज्ञायतां सत्यमद्भुतम् ॥ शब्दं तु दूरतस्त्यक्त्वा शक्नुमो यदि चिन्तितुम् । तं सर्वसाक्षिणं साक्षीकृत्य त्वन्विष्यतां रहः ।। ६५ ।। 
बद्धमुक्तनित्यरूपवर्गत्रयविभक्तेषु जीवेषु 'कर्माविद्यादिचक्रे' (श्लो. 25 ) इत्यादिना बद्धान्, 'बुद्धेर्योऽसौ विकासः' इत्यादिना मुक्तांश्च निरूप्य, नित्यान् निरूपयति - अन्ये चेत्यादिना । अन्ये= उक्तेभ्यो 
तत्त्वमुक्ताकलापः 
318 
| 
शेषाणां शेषिणश्च स्फुरति सुखतया सर्वदा सर्वतत्त्वे 
नित्यानां मुक्तिभाजामपि भुवनकृता भोगमात्रं समानम् ॥ ६६ ॥ 
बद्धमुक्तेभ्यो विलक्षणाः केचित् अनादिशुद्धाः = अनादिकालादेव संसारबन्धरहिताः असंख्याः सूरयः च = सूरिपदवाच्याश्च जीवाः श्रुतिसमधिगताः – ' तद्विष्णोः परमं पदं सदा पश्यन्ति सूरयः' (ऋक्सं.1-22- 20), (यजुस्सं.1-1-11) इत्यादिश्रुतिषु 'सदा पश्यन्ति' इत्यनेन सर्वेष्वपि कालेषु भगवदनुभवकथनात् सन्ति । ते सूरयः=नित्यसूरयः इत्युच्यन्ते । सदैव भगवत्सेवायां निरतत्वात् ते अनन्तगरुडविष्वक्सेनादयः कदापि संसारबन्धरहिताः, अनादिकालादेव शुद्धा आत्मानः । तेऽपि जीवान्तर्भूताः किल । कथं संसारबन्धः कदापि न स्यादित्यत्र - अनादेरेव कालात् कर्माभावात् = कर्मसंबन्धाभावादेव एषु = नित्यसूरिषु कदापि संसारबन्धः न तु भवति=नैव भवति । जीवत्वं न बन्धहेतुः । तदा हि मुक्तानामपि जीवत्वात् बन्धप्रसङ्गः । किन्तु कर्मैव बन्धहेतुः । तच्च मुक्तेषु पूर्वमासीत्, नित्येषु तु कदापि नासीत् इति विशेषः । पाशुपतास्तु अनादिमुक्तः शिव एक एव । इतरे तु सादिमुक्ता एव । अथापि मुक्तात्मनां जीवत्वनिवृत्तिपूर्वक शिवत्वप्राप्त्या तेषां कर्मसंबन्धो न भवति । तथोक्तं भोजराजेन – 'मुक्तात्मानोऽपि शिवाः किन्त्वेते तत्प्रसादतो मुक्ताः । सोऽनादिमुक्त एकः' (त. प्र. 6 ) इति । अतः परमात्मा एक एवानादिमुक्तः नेतरे । एवं मुक्तानां शिवत्वप्राप्त्या परमसाम्यापत्तिरिति चेत् ; तन्निराकरोति - शेषाणामित्यादिना । शेषाणाम् = परमात्मनश्शेष- भूतानां जीवानाम् शेषिणः = परमात्मनश्च सर्वतत्त्वे = सर्ववस्तूनां यथावस्थितरूपे सर्वदा = सर्वस्मिन्नपि काले सुखतया=अनुकूलतयैव स्फुरति = प्रतीयमाने सति नित्यानाम् = नित्यसूरीणाम् मुक्तिभाजामपि = मुक्तात्मना - मपि भुवनकृता = जगत्स्रष्ट्रा परमात्मना भोगमात्रम् = आनन्दमात्रम् समानम् न तु ब्रह्मत्वेनापि साम्यम् । यदि ‘परमं साम्यमुपैति' (मु.3-1-3 ) इति श्रुत्या ब्रह्मत्वेनापि साम्यं वक्तव्यम्, तर्हि जगत्कारणत्वमप्या- वश्यकम् । तथा च ‘जगद्व्यापारवर्जम्' (ब्र.सू.4-4-17 ) इति व्यासाशयविरोधः । अतः 'भोगमात्रसाम्यलिङ्गाच्च' (ब्र.सू.4-4-2) इति आनन्दसाम्यमात्रस्यैव व्याससंमततया, शिवत्वप्राप्तिर्वा, ब्रह्मत्वप्राप्तिर्वा मुक्तात्मनां न संभवति । एवमेषामनेकत्वमपि 'पश्यन्ति' इति बहुवचनेन सिद्धम् ॥ 
ननु शैवानां कस्समाधिः ? ' किन्त्वेते तत्प्रसादतो मुक्ताः' इति तद्वचनेनैव स्वयं समाहितास्ते । शिवप्रसादाधीनत्वे तेषां शिवत्वमौपचारिकं केवलं स्यात् । न च 'जीव' पदस्य प्राणाधीनस्थितिकवाचित्वात् मुक्तौ सिद्धान्तेऽपि मुक्तानां नित्यानां च प्राणाधीनस्थितिकत्वाभावात् कथं जीवपदप्रयोगस्तेषामिति शंक्यम्, धातुमूलकत्वकथनमात्रेण जीवपदस्य यौगिकत्वस्य योगरूढत्वस्य वानङ्गीकारात् । अन्यथा गवादिपदान्यपि रूढानि न स्युः । अतो जीवपदं रूढमेवेति यावद्ब्रह्मभेद ईषद्वा सिद्धस्तदा ब्रह्मत्वमपि तेषां न संभवत्येवेति न काप्यनुपपत्तिः । अत एवात्र 'शेषाणां शेषिणश्चे' त्याद्युक्तिः ।। 
वस्तुतस्तु – परमात्मनो बन्धप्रसक्तेरेवाभावेन तस्य मुक्तत्वव्यवहार औपचारिक एव । नित्यसूरीणां तु जीवत्वानपायात् बन्धस्वरूपयोग्यता मुक्तैस्सह समाना । स्वरूपयोग्यतायास्सत्वेऽपि सहकारियोग्यतायाः 
137. 
319 
सालोक्यादयो न पूर्णमुक्तयः ] 
सालोक्याद्याः प्रभेदा ननु परिपठिताः क्वापि मोक्षस्य; मैवं 
सायुज्यस्यैव तत्त्वात्; तदितरविषये मुक्तिशब्दस्तु भाक्त: । 
जीवसर: 
कर्मरूपाया अभावेन न नित्यानां कर्मबन्धः । मुक्तानां सहकारियोग्यतायाः कर्मणः मुक्तेः पूर्वं स्थितत्वात्, बन्धोऽपि पूर्वमासीत्, मुक्तौ तु न । बद्धजीवानां तु योग्यताद्वयस्यापि सत्त्वात्, इतरवर्गद्वयवैलक्षण्यम् ॥ 
यावद्बुद्धिः प्रवर्तेत मनो वा, तावदेव हि । वक्तुं शक्यं नाधिकं तु, वाग्जालं वर्ज्यतां वृथा ॥ ६६ ॥ 
T 
मुक्तौ तारतम्यवादिनः केचन । तारतम्यमपि विविधं वदन्ति । जीवस्वरूपाणामेव तरतमभावयुक्तत्वात्, स्वरूपाविर्भावस्य च मोक्षत्वात्, आनन्दतारतम्यमवर्जनीयमिति नव्यवेदान्तिनः । सगुणनिर्गुणभेदेन ब्रह्मभेदम्, तदनुरोधेन मुक्तावपि क्रमसकृद्भेदेन द्वैविध्यम्, सगुण (क्रम) मुक्तौ च साधनतारतम्यात् फलतारतम्यं चावर्जनीयमिति च ब्रह्माहम्पन्या: प्राहुः । पाञ्चरात्रिकास्तु सालोक्यसामीप्यसारूप्यसायुज्यभेदेन मुक्तौ चातुर्विध्यं वदन्ति । तत्र विशुद्धजीवात्मनः स्वरूपे तारतम्याभावसमर्थनेनैवाद्यः पक्षस्समाहितः। सगुणनिर्गुणादिभेदस्य निराकरणेन द्वितीयः पक्षोऽपि निरस्तः । तृतीयोऽपि पक्षः मुक्तौ तारतम्यनिराकरणेनैव यद्यपि निरस्तप्राय एव । परन्त्वस्य पाञ्चरात्रोक्तत्वात्, पाञ्चरात्रस्य च सिद्धान्ते प्रमाणत्वेन निराकर्तुमशक्यत्वात्, तत्पक्षमनूद्य विमृशति- सालोक्याद्या इत्यादि । सालोक्याद्याः मोक्षस्य प्रभेदाः क्वापि = कुत्रचित्पाञ्चरात्रे परिपठिता ननु = स्पष्टं कथिताः किल । अतो मोक्षे तारतम्यमावश्यकम् । 'पाञ्चरात्रस्य कृस्त्रस्य वक्ता नारायणः स्वयम्' इति इत्युक्त्या, श्रुतिवदेव तेषां प्रामाण्यमावश्यकम् । अतः कथं त्यक्तुम् शक्यमिति चेत् — मैवम् = नैतदेवम् । कुतः ? सायुज्यस्यैव चतुर्थस्य तत्त्वात् = मुक्तित्वात् । तदितरविषये = सालोक्यसामीप्यसारूप्यविषये मुक्तिशब्दस्तु = मुक्तिशब्दप्रयोगस्तु भाक्तः = औपचारिकः । अतो मुक्तौ नास्ति तारतम्यम् । तत्तद्देवतोप सकानां सर्वेषामपि फलसिद्धिः नैकरूपा भवति । उपासनातारतम्यमेव तत्र कारणम् । उपासनातारतम्यस्य मनस ऐकाग्र्यादितारतम्यम्, तत्र च शरीररचनाभेदाः, तत्र चान्ततः पूर्वकर्मैव कारणम् । अत एव एकदेवतोपासकानामपि सिद्धौ तारतम्यमनिवार्यमेव दृश्यते । एवम् आत्मोपासनैवोपासनेषु परमा काष्ठा । आत्मा नाम कः ? स एव ब्रह्म । ब्रह्म किम् ? विष्णुरेव । विष्णोरेव ब्रह्मत्वादिकमग्रिमसरे निरूप्यते । अतो विष्णूपासना, ब्रह्मोपासना, आत्मोपासना चेति पर्यायाश्शब्दा वैष्णवानाम् । यद्यप्यस्ति एषामुपासनानां तारतम्यम्, अथापि पर्यवसानत ऐक्यं वर्तत इत्युच्यते । परन्तु विष्णूपासनास्सर्वा अपि न समानाः । विष्णोर्नामानि गुणाश्चानन्ताः । नाम्नामानन्त्ये गुणा अप्यनन्ताः, रूपाण्यप्यनन्तानि । अत एव 'चतुश्चक्रं नमस्यामि केशवं कनकप्रभम् । नारायणं घनश्यामं चतुश्शङ्खं नमाम्यहम् ॥' इत्यादिरूपभेदाः केशवादीनां वर्ण्यन्ते । एतद्विस्तरस्तु तत्तन्मन्त्रशास्त्रेषु द्रष्टव्यः । एवं तारतम्येऽपि सर्वासामपि विष्णूपासनात्वेनैक्यं यथा, तथैवात्मोपासनाब्रह्मोपासनाविष्णूपासनानामपि सामान्यत ऐक्यम्, विशेषतस्सूक्ष्मो भेदश्च वर्तते ।। 
तत्त्वं त्वतीव गहनं दुर्ज्ञेयं गीष्पतेरपि । अथापि मनुजाः किश्यन्त्यहङ्कारेण पीडिताः ॥ 
तत्त्वमुक्ताकलापः 
320 
तस्मिंस्ते च त्रयः स्युः; तदपि च सयुजोर्भाव इत्यैकरस्यम् 
युक्साम्यं लोकसाम्यादिवदपटुधियां तावतैवैक्यमोहः ॥ ६७ ॥ 
सालोक्यादिषु पुनरावृत्तेस्सत्त्वात्, तेषां संपूर्णमुक्तिरूपता न संभवतीत्यादिकं पूर्वमेव (श्लो. 67) निरूपितम् । ननु सायुज्यस्य वा कथं पूर्णमुक्तिरूपता? समानगुणयोगमात्रं हि सायुज्यम् । तर्हि तत्र सालोक्यमुक्तेरभावात्, तदानन्दालाभात् न्यूनतावर्जनीया किलेत्यत्राह - तस्मिन् = सायुज्यमोक्षे ते च त्रयः = सालोक्यादिमोक्षाः त्रयोऽपि स्युः = अन्तर्गता भवन्ति । सामीप्ये सालोक्यं यथान्तर्भवति, सारूप्ये सालोक्यसामीप्ये यथा वान्तर्भवतः, एवं सायुज्ये इतरत्रयमपि अन्तर्भवति, नो चेदुपर्यपर्युत्कृष्टतैव न स्यात् ॥ 
ननु सायुज्यम् ऐक्यरूपमितरे वदन्ति किलेत्यत्र - तदपि च = सायुज्यमपि च, सयुजोर्भावः इति ऐकरस्यम् = ऐकरस्यरूपमेव, न तु वस्त्वैक्यम् । ऐकरस्यं नाम आनन्दसाम्यमेव, रसशब्दस्यानन्दवाचित्वात्। ‘देवतासायुज्यमाप्नोति' इत्यादावैक्यार्थकत्वं वर्ण्यते किलेत्यत्र - युक्साम्यं लोकसाम्यादिवत् अव- गन्तव्यम् । ‘सालोक्यम्' इत्यत्र समानलोकत्वार्थकत्वेन, तत्र 'समान' पदस्य एकरूपार्थस्य दर्शनात् लोकैक्यमर्थः । न तु तत्सदृशलोकान्तरप्राप्तिः । 'सामानाधिकरण्यम्' इत्यादावपि समानपदस्य 'एक' रूपार्थ- वाचकत्वं प्रसिद्धम् । अथापि सारूप्यमित्यादौ सादृश्यार्थकमेव, न त्वैक्यार्थकम् । एवं कुत्रचिद्दृष्ट्वा अपटुधियाम् = मन्दबुद्धीनाम् तावतैव = तावन्मात्रेण ऐक्यमोहः । अतो मुक्तिर्भेदगर्भेव व्याससंमता । किं बहुना ! ऐक्यमस्ति बहुविधम् । सुषुप्तेरारभ्य मरणमोक्षपर्यन्तं जीवात्मनः परमात्मनि लयः बहुविधः । तत्र - 
सुषुप्तिमपि न ज्ञातुं शक्यतो मनुजैर्बत ! । क्रमशो ज्ञायते सर्व स्पष्टं स्यात् स्वयमेव हि ॥ 
एवं सिद्धिषु तारतम्येऽपि सामान्यतश्चतुर्धा विभक्ताः सिद्धयः । उपास्यस्य देवस्य लोकप्राप्तिः प्रथमा सालोक्यरूपा । तत उत्कृष्टा तादृशदेवसान्निध्यप्राप्तिः सामीप्यरूपा । ततोप्युत्कृष्टा तादृशदेवता- सारूप्यप्राप्तिः सकलप्रकारेणापि साम्यप्राप्तिः सारूप्यरूपा । दृश्यते किल 'शुकाम्बरधरं विष्णुं शशिवर्णं चतुर्भुजम्' इत्यादि विष्णुपार्षदानाम् । न च सारूप्यं रूपसाम्यमात्रम्, न तु गुणादिसाम्यमपीति शङ्कयम् ; नामरूपयोर्यथा निकटसंबन्ध:, तथा रूपगुणानामपि संबन्धोऽत्यन्तं निकट एव । यदि रूपमात्रसाम्यम्, तर्हि तादृशवेषधारिण इव ते भवेयुः । अतस्तादृशरूपानुबन्धिगुणानामप्याविर्भावः स्यादेव । एतेभ्योऽप्युत्कृष्टा- स्तादृशदेवतया सह ऐक्यतुल्यावस्थाप्राप्तिः सायुज्यरूपा, न त्वैक्यम् । 'यथोदकं शुद्धे शुद्धमासिक्तं तादृगेव भवति' इतिसमानयोर्योगे पृथक्प्रतिपत्तुमनर्हावस्थैव सायुज्यम्, न तु सामान्यगुणयोगमात्रम् ; तस्यैव सारूप्यरूपत्वेनोभयोरविशेषप्रसङ्गात् । न वा संपूर्णैक्यम् । 'तदेव' इत्यकथनात् । सिद्धान्ते सारूप्यं कतिपयांशैरपि साम्यम्, न सर्वांशसाम्यं सायुज्यमिति केचन । 'सायुज्यं समानगुणयोगः' इत्याचार्याणामुक्तयः किं न दृष्टाः ? त्वत्तोऽपि सम्यगवधृताः साधो ! विचारयामः सर्वम् । किञ्चित्सहस्व ॥ 
एतावदेव गहनम् ऐक्यं तु स्मर्तुमप्यहो ! न क्षमा मनुजा हन्त ! काममोहादिपीडिताः । वस्तुतस्त्वत्र वक्तव्यं बह्वेवास्ति महद्रहः । सर्वं जीवस्वरूपस्य निर्णयानुगुणं भवेत् ॥ 
138. 
321 
[मुक्तानां जगत्कारणत्वाभावः ] 
विश्वाधारस्य लक्ष्मेत्यभिहितमखिलं संभवेन्नापवृक्ते 
तन्निष्ठत्वादि सर्वं न हि विलयमियात् तच्छरीरस्य तस्य । 
जीवसर: 
दुर्ज्ञेयं तपस्याप्येतदात्मानुग्रहमन्तरा । यमेष वृणुयात्तेन स प्राप्य इति हि श्रुतम् ॥ इतोऽप्यतीव गन्तव्यं बहु दूरं न संशयः । वाचामगोचरं नूनमात्मतत्त्वं महाद्भुतम् ॥ तपोवृद्धा ज्ञानवृद्धाः संसेव्याः सर्वदा नरैः । आत्मा तु क्रियतां पात्रम्, अलमंत्र विरम्यताम् ॥ 
यद्यपि भास्करभाष्ये ‘उत्क्रमिष्यत एवं भावादित्यौडुलोमि:' ( ब्र. सू. भा. 9-8-67) इति सूत्रे औडुलोमिमतं पाञ्चरात्रिकाणामिति 'आमुक्तेरेव भेदस्स्यान्मुक्तस्य च परस्य च । मुक्तस्य न तु 
भेदोऽस्ति भेदहेतोरभावतः ।।' इति श्लोकोद्धरणेनाभ्यधायि । शाङ्करोपनिषद्भाष्यव्याख्याने आनन्दगिरीयेऽपि ' तदाहुः पाञ्चरात्रिकाः” इत्युद्धारपूर्वकमुक्तः श्लोक उद्धृतः । शारीरकमीमांसायां तर्कपादेऽन्तिममधिकरणं पाञ्चरात्रनिरा- करणपरमेव भगवद्रामानुजेभ्यः पूर्वतनैरपि व्याख्यातमित्यपि सर्वेऽपि जानन्ति । ' भोक्त्रापत्तेरविभागश्चेत् स्याल्लोकवत्' (ब्र.सू.2-1-14) इत्यत्र फेनबुद्बुदतरङ्गदृष्टान्तप्रदर्शनादिना – प्राचीनं ब्रह्मसूत्राणां व्याख्यानं भर्तृप्रपञ्चेन विरचितम्, श्रीवैष्णवैः श्रीवत्साङ्खैरपि तथैव भाषितमिति चागमप्रामाण्यादवगम्यते । पाञ्चरात्रं च ब्रह्मपरिणामवादपरमेवेत्यपि निश्चप्रचम् । ब्रह्मसूत्राण्यपि परिणामवादपराण्येवेत्यपि तटस्थविद्वत्संमतम् । ‘आत्मकृतेः' ‘परिणामात्' (ब्र.सू. 1-4-26,27) इत्यादिसूत्राणि, तद्विषयभूतानि 'बहु स्याम् ' ' तदात्मानं स्वयमकुरुत' (तै.आ.6) इत्यादिश्रुतिवाक्यानि उक्तार्थे साक्षिभूतानि ॥ 
- 
एवञ्च भास्करभाष्यदृष्ट्या पाञ्चरात्रिकसिद्धान्तः श्रौतसिद्धान्तानुगुण एव । श्रीशङ्कराचार्या अपि पाञ्चरात्रं ब्रह्मोपादानवाद्येवेति स्पष्टं प्रतिपादयन्ति पाञ्चरात्राधिकरणपीठिकायाम् । भगवद्रामानुजाचार्यस्याप्येतदेव संमतमिति च प्रसिद्धम् । एवं सत्याचार्यैरन सालोक्यादिमुक्तिभेदः पाञ्चरात्रसंमत इति कथनं कथमित्यस्ति संशयस्यावकाशः । परं तु 'लोकेषु विष्णोर्निवसन्ति केचित् समीपमिच्छन्ति च केचिदन्ये अन्ये तु रूपं सदृशं भजन्ते सायुज्यमन्ये स तु मोक्ष उक्तः ॥ ' इत्यादिश्लोकदर्शनेन कैश्चिदागमिकैस्तथा व्याख्यातमिति भाव्यम्। परं तु ' स तु मोक्ष उक्तः' इति सायुज्यस्यैव मोक्षत्वकथनात् इतरेषां तत्त्वमौपचारिकमित्याशयः ॥ 
वस्तुतस्तु – ननु सायुज्यस्य समानगुणयोगमात्ररूपत्वेऽपि 'सालोक्यसाष्टिसामीप्यसारूप्यैकत्व- मप्युत ।' (भाग.3-29-13) इति प्रत्येकमैक्यस्यापि गणनात्तदेव परा काष्ठेति चेत्, अस्य जीवब्रह्म- स्वरूपनिर्णयाधीनत्वेनास्य विचारस्य च बहुधा कृतत्वात् पुनर्न विस्तरमपेक्षते ॥ 
यावत् बुद्धिः प्रवर्तेतेत्याद्युक्तं स्मर्यतां पुनः । अलं कुशाग्रबुद्धीनां तावदेवेति चिन्त्यताम् ॥ ६७ ॥ 
किमेवं मुधाग्रहः? यावत्पर्यन्तं पारतन्त्र्यम्, तावत्पर्यन्तं निरवधिकं सुखं कथं स्यात् ? इत्याशङ्कायाम्, वयं कि कुर्मः ? पृच्छ वेदान्तशास्त्रशिल्पिनं बादरायणमित्यभिप्रायेणोत्तरयति - विश्वाधारस्येत्यादि । विश्वाधारस्य=जगन्निमित्तोपादानभूतस्य परब्रह्मणः लक्ष्मेति = लक्षणमिति अभिहितम् अखिलमपिः 
तत्त्वमुक्ताकलापः 
322 
तन्निघ्नत्वेऽपि मुक्तो न भवति पुनरावृत्तिशङ्काकलङ्की 
तादृक्सौहार्ददृष्टेः वयमपि तदनावृत्तिशास्त्रेण विद्मः ॥ ६८ ॥ 
समस्तमपि अपवृत्ते = मुक्ते न संभवेत् । यदि संभवेत्, तर्हि कथं तत् ब्रह्मलक्षणं स्यात् ? 'अथातो ब्रह्मजिज्ञासा' (ब्र.सू.1-1-1 ) इति वेदान्तशास्त्रारंभं प्रतिजानानः बादरायणः, समनन्तरं ब्रह्मणो लक्षणं विवक्षुः, 'सत्यं ज्ञानमनन्तं ब्रह्म' इत्यनभिधाय 'जन्माद्यस्य यतः ' ( ब्र.सू. 1-1-2 ) इति सूत्रेण जगज्जन्मादि- कारणत्वं ब्रह्मणो लक्षणमभ्यधात् । यदीदं जगत्कारणत्वं मुक्तस्यापि स्यात्, तर्हि कथमिदं ब्रह्मलक्षणं भवेदिति ‘जगद्व्यापारवर्जम्' (ब्र.सू.4-4-16) इति मुक्तानां ब्रह्मसाम्यं जगद्व्यापारवर्जम् = जगत्कारणत्वव्यतिरेकेणैवेति च स एव सूत्रकारः प्रतिपादयामास । 'संकल्पादेवास्य पितरस्समुत्तिष्ठन्ति' (छां 8-2-1 ) 'संकल्पादेव तच्छ्रुतेः' (ब्र.सू. 4-4-8 ) इति मुक्तस्यापि स्रष्टृत्वश्रवणात् कथं तन्निषेधः ? इति चेत् भगवल्लीलोपयोगितया कतिपयलोकस्रष्टृत्वमेव तस्य, न तु स्वतन्त्रतया निखिलजगत्स्रष्टृत्वं तस्येति व्याससिद्धान्तसूचनायैवात्र 'अखिल' पदम् । एवं प्रतिपादने कारणम् - तच्छरीरस्य = परमात्मशरीरभूतस्य तस्य = जीवस्य तन्निष्ठत्वादि सर्वम्= तदधीनत्वादिकं सर्वमपि शरीरलक्षणम् विलयम् = नाशम् न हि इयात् = न हि प्राप्नुयात् । कदाचिदेव जीवः ब्रह्मणश्शरीरम्, कदाचिच्च नेति न हि भवेत् । अतः मुक्तावपि ब्रह्मशरीरत्वानपायात्, ब्रह्मलक्षणं मुक्तस्य न स्यादेव । ननु यदि मुक्तावपि ब्रह्माधीनत्वम् तस्य, तर्हि अपुनरावृत्तिनैर्भयं न स्यात् इत्यत्र – तन्निघ्नत्वेऽपि = परमात्माधीनत्वेऽपि, स्वस्य स्वातन्त्र्याभावेऽपि मुक्तः पुनरावृत्तिशङ्काकलङ्की = 'निरङ्कुशः परमात्मा मां संसारं प्रति पुनरावर्तयेदपि' इति पुनरावृत्तिशङ्कया कलङ्की = कलुषितः, 'स्वर्गेऽपि पातभीतस्य क्षयिष्णोर्नास्ति निर्वृतिः' इतिवत् भयग्रस्त एव स्यात् इति न भवति । कुतो न भवति - तादृक्सौहार्ददृष्टेः = तत्तादृशस्य सौहार्दस्य मुक्तविषये परमात्मनः प्रीत्यतिशयस्य दर्शनात् । कथमिदं ज्ञायते ? न हि त्वं मुक्तः । यदि मुक्तः, तर्हि तवेदानीं पुनरावृत्तिर्दृश्यते किलेत्यत्र - तत् = एतादृशं प्रीत्यतिशयम् वयम् = शास्त्रविश्वासवन्तः अनावृत्तिशास्त्रेण = ' न च पुनरावर्तते' इति श्रुत्यैव 'अनावृत्तिश्शब्दादनावृत्तिश्शब्दात् ' ( ब्र.सू.4-4-22 ) इति सूत्रेण च इह = इदानीमेव अत्रैव विद्मः = जानीमः । तस्य मुक्तस्य अनावृत्तिप्रतिपादकशास्त्रेण इत्येकं पदं वा । इदानीं तु कर्मवाचकपद- मध्याहार्यम् । ‘वेदाच्छास्त्रं परं नास्ति' इति आस्तिकानामस्माकं वेद एव परमं शास्त्रम् । एवं श्रुत्यनुसारिणी स्मृतिरपि । भगवानपि ' तस्माच्छास्त्रं प्रमाणं ते' (गी. 16-24 ) इति जगौ ॥ 
- 
1- 
ननु ' प्रवृत्तिर्वा निवृत्तिर्वा नित्येन कृतकेन वा । पुसां येनोपदिश्येत तच्छास्त्रमभिधीयते ॥ (श्लो. वा.) इति वैदिकमूर्धन्यैः शास्त्रस्य लक्षणमभ्यधायि । अनावृत्तिशास्त्रं तु न प्रवृत्तिशास्त्रम्, न निवृत्तिशास्त्रम्, किन्त्वनुवादरूपम् । अतस्तस्योक्तलक्षणशास्त्रत्वाभावात् 'अनावृत्तिशास्त्रेण' इति कथमाचार्यै- रुक्तम् ? समीचीनः प्रश्नः । अवधीयताम् ! तिष्ठतु कामं तल्लक्षणम् ! शास्त्रपदस्यार्थः कः ? ' शासु अनुशिष्टौ ' इतिधातोर्निष्पन्नं पदम् ‘शास्त्रम्' इति ‘शासनम्' इत्यर्थकम् । 'अनुल्लङ्घनीयम्' इत्यनुगतार्थः । 
323 
जीवसरः 
वेदोक्तं सर्वं प्रवृत्तिरूपम्, निवृत्तिरूपं वा, सिद्धं कार्यानन्वितं वा वस्तु, तत् 'नाङ्गीक्रीयते मया' इति उदासितुम्=उल्लङ्घयितुमशक्यम् । अतो वेदाख्यं परं शास्त्रम् प्रवृत्तिनिवृत्तिविषये यथा प्रमाणम्, तथैव ब्रह्मण्यमपि प्रमाणम् । अतो भट्टोक्तं शास्त्रलक्षणम्, कर्मप्रधानपूर्वमीमांसाशास्त्रमात्रपर्यवसितम् । अत एवो - त्तरमीमांसायां – ‘शास्त्रदृष्ट्या तु' (ब्र.सू. 1-1-31 ) इत्यत्र जगद्ब्रह्मणोः शरीरशरीरिभावप्रतिपादकम्, ब्रह्मणस्सवन्तिर्यामित्वप्रतिपादकं वेदान्तशास्त्रं 'शास्त्र' पदेनाभिहितम् । ब्रह्मणः सर्वान्तर्यामित्वं हि केना- प्लङ्घितुं न शक्यम् । 'अन्यो ह्यन्यचिन्तयति स्वच्छन्दं विदधाम्यहम्' इति खलु वक्ति भगवान् । एवमनुल्लङ्घनीयत्वादेव ‘ऋतं सत्यं परं ब्रह्म' (म.ना.) इत्यादौ 'ऋतम्' इति ब्रह्म विशेषणमुच्यते । 'ऋतं नात्येति किञ्चन' (तै.ब्रा. 1-5-21 ) इति श्रुतिरेव ऋतपदस्यार्थं 'अनतिक्रमणीयम्' आह । 'ऋतं पिबन्तौ ' (कठ. 1-3-1) इत्यादावपि कर्मफलस्यानतिक्रमणीयत्वादेव ऋतम् = कर्मफलमिति व्याख्यातम् । अत एव 'श्रुतिस्स्मृतिर्ममैवाज्ञा' (पाञ्चरात्रम्) इति श्रुतिस्मृत्योरनुल्लङ्घनीयभगवदाज्ञारूपत्वमुच्यते । ' वेदाच्छास्त्रं परं नास्ति' इति व्यासवचनमपि स्मर्तव्यम् ॥ 
। 
ननु सांख्यपूर्वमीमांसयोरपि वेदप्रामाण्यमविशिष्टम् । तौ त्वीश्वरं नाभ्युपेतः । अतः ईश्वराज्ञारूपत्वं वेदस्य कथम्? न चैतल्लक्षणं वेदान्तिनामेवेति वाच्यम्; पूर्वमीमांसकानामेकं लक्षणम् । उत्तरमीमांस- कानामन्यल्लक्षणम् इति यदि, अद्भुतं वो बुद्धिकौशलम् । न च तावपीश्वरमभ्युपेत एव । श्रीमति भागवतादौ सांख्यप्रक्रियायां तथा दर्शनात् । आचार्यैरिव सेश्वरमीमांसाया रचनाच्चेति वाच्यम् । ईश्वरपददर्शनमात्रेणेयं जाता मतिः । एवं चेत्तर्हि चार्वाका अपि सेश्वरवादिनः स्युः, न हि ते ईश्वरपदमेव नाङ्गीकुर्वन्ति, किन्तु लोकप्रसिद्धो राजैवेति किल ते वदन्ति । लोकव्यवहारो न केनापि निरोद्धुं शक्यः । विषयभेदप्रदर्शनेन केवलं सर्वे व्यवहारान् निर्वहन्ति । अतः सांख्या निरीश्वरवादिन इत्येव प्रामाणिकः पन्थाः । तेषां साधनादिदृष्ट्या वेदान्तिसंमतेश्वरापेक्षापि नास्त्येव । प्रकृतिपुरुषाख्यतत्त्वद्वयवादिनः खलु ते । सेश्वरसांख्यपदं योगसिद्धान्त- वाचि । एवं पूर्वमीमांसकानामपि ईश्वरो नाभिमतः । कर्मशेषतयैव सर्वमर्थवद्भवतीति वदतामीश्वरस्य कर्मशेषत्वाभावादेव नास्ति स्थानमीश्वरस्य तत्र । आचार्यैस्तु - वैदिकाग्रेसराणां मास्तु निरीश्वरत्वापवाद इति दयया प्रौढिवादेन सेश्वरमीमांसाग्रन्थरचनम् । एवं विवाद एव कूश्माण्डचौर्यकथान्यायेन तयोर्निरीश्वरवादित्वं द्रढयति । अतो वेदानामीश्वराज्ञारूपत्वं कथं सङ्गच्छते ? 
अत्रोच्यते - वेदविषये सन्त्यसंख्याः पक्षभेदाः, वादविवादाश्च । वेदाः पौरुषेया वा अपौरुषेया वा? नित्याः, कृतका वा? इत्यादि । तेषां प्रामाण्यविषये स्वतः परतो वेति । एवं पक्षभेदसत्त्वेऽपि प्रामाण्ये एतेषां सर्वेषामैकरस्यमेव । अतः सर्वसंमततया प्रामाण्यं वक्तव्यं यदि, तर्ह्यपक्रमोक्तं 'शासन' रूपत्वं वेदानां सर्वसंमतम् । कस्य शासनम् ? इत्यत्र तु स्युः पक्षभेदाः ! सृष्टिनियम एव शासनशब्देनोच्यते । नियम- बद्धरीत्यैव सृष्टिचक्रं परिवर्तते । न हि कदाचिदपि आम्रबीजात् निम्बवृक्षो भवेत् । न वा मानवेभ्यो मृगा भवन्ति । बीजात् वृक्षस्याविर्भावोऽपि, बीजादङ्करम्, अङ्कुरात् नालम्, नालात्काण्डः, काण्डात् शाखाः, शाखेभ्यः पत्राणि, ततः पुष्पम्, ततश्शलाटुः, ततः फलम्, ततो बीजम् - इत्ययं क्रमः तत्तद्वीजानुगुणःतत्त्वमुक्ताकलापः 
324 
व्यवस्थितरीत्यैव भवति । एवं बीजादारभ्य बीजपर्यन्तं यच्चक्रम्, तत् तत्तद्वीजानुरूपं व्यवस्थितेनैव क्रमेण परिवर्तते । इदमेवातिव्यापकदृष्ट्या ' अन्नाद्भवन्ति भूतानि' इत्यारभ्य एवं प्रवर्तितं चक्रम्' (गी. 3- 14,15) इत्यनेनाभिधीयते । एतादृशसृष्टिचक्रेणानुल्लङ्घनीयेन मानवानां संयोजनप्रक्रियैव यज्ञविज्ञानमुच्यत इत्यपि 'सह यज्ञैः प्रजास्सृष्ट्वा ' ( गी. 3-10 ) इत्यादिनोच्यते । अतः 'अनुल्लङ्घनीयसृष्टिनियम एव शासनम्' इत्युच्यते । तदेतत् ईश्वरवादिभिः 'ईश्वराज्ञा' इत्युच्यते । ईश्वरानङ्गीकर्तृभिस्तु 'प्रकृतिनियम : ' 'नियति : ' ( Nature ) इत्यादिशब्दैरुच्यते । एतद्विषयकज्ञानमेव ' विज्ञानम्' शब्देनोच्यते । अत एव शास्त्रम् = 'विज्ञानम्' इति कोशकारादिभिरुच्यते । अतो यत्र यत्र विवादः तत्र सर्वत्र विज्ञानदृष्ट्याऽन्वेषणं भवेचेत्, पक्षभेदा अपि न स्युः । यदि वा स्युः, तदा पक्षभेदकारणज्ञानेन तेषां कक्ष्यापि सुनिश्चिता स्यात् । शास्त्राणां मर्यादापि रक्षिता स्यात् । सर्वसंशयानां परिहारस्सुलभो भवेत् । इदमेव ब्राह्मणस्य प्रथमकर्तव्यमित्याह भगवान् - 'ज्ञानं विज्ञानमास्तिक्यं ब्राह्मं कर्म स्वभावजम् ' ( गी. 18-42 ) इति । इयं दृष्टिस्संपादनीया चेत्, तत्र मूलभूतामर्हतामपि स एव आह - ' शमो दमस्तपश्शौचं क्षान्तिरार्जवमेव च ' ( गी. 18-42 ) इति । एतस्यापि मूलं 'भोक्तारं यज्ञतपसां सर्वलोकमहेश्वरम् । सुहृदं सर्वभूतानां ज्ञात्वा मां शान्तिमृच्छति' ।। (गी. 5-29) इत्युक्तम् । प्रकृतमनुस्मरामः ॥ 
-- 
'अनावृत्तिशास्त्रेण विद्मः' इत्यत्र स्थूलदृष्ट्या अनावृत्तिप्रतिपादकशास्त्रेण 'न च पुनरावर्तते इति वेदवचनेन विद्मः जानीमः = इत्यर्थः । यद्यपि शब्दैकसमधिगम्ये विषये शब्द एव प्रमाणमित्यंशः सर्ववेदान्ति- संमतः । परन्तु उपनिषद्वाक्यानामर्थविवरणे असंख्यातपक्षभेदानामवतीर्णत्वेन कथं शब्दैकसमधिगम्यं ब्रह्म? यदि स्वस्वपक्षश्रद्धावश्यकीत्युच्यते, तर्हि 'श्रद्धैकसमधिगम्ये वस्तुनि' इति कथनमेव वरम्, अन्ततः तदेव प्रामाणिकं च । एवञ्च शब्दैकसमभिगम्यत्वं गतमेव । तर्हि शास्त्रयोनित्वाधिकरणस्य ब्रह्मण- श्शब्दैकसमभिगम्यत्वप्रतिपादकस्य का गति इति चेत्- 
न जानीमः कुतस्त्यक्तं प्राचीनं वर्णकं त्वृजु । शास्त्रयोनित्वसूत्रस्य सूत्रकारहृदि स्थितम् ॥ प्राचीनार्थस्य दुर्गम्यत्वादाचार्यैरखिलैरपि । व्याख्यातं त्वन्यथा सूत्रं शिष्यशक्त्यनुरोधतः ॥ 
T 
तथा हि-शास्त्रं योनिः = प्रमाणम् यस्य तत् शास्त्रयोनि, शास्त्रप्रमाणकम् । 'सर्वं वाक्यं सावधारणम्' इति न्यायेन शास्त्रैकप्रमाणकमित्यर्थः । तस्य भावः - शास्त्रयोनित्वम्, तस्मादिति विग्रहः ।। 
तटस्थान् परिपृच्छामो हृदि हस्तं निधाय ते । वदन्तु योनिशब्दोऽयं कमर्थं बोधयेत्स्वतः ? | एवमेव वदन्त्यन्ये स्याद्दोषोऽस्माकमेव किम् ? इत्यादि शोभते जल्पे, वादे नैव तु शोभते || 
सर्वत्र तत्पुरुषापेक्षया बहुव्रीहेर्जघन्यत्वेऽपि, योनिपदस्य कारकहेतावेव स्वरसत्वेऽपि, पूर्वसूत्रे सर्वजगत्कारणत्वस्य ब्रह्मलक्षणत्वकथनात्, शास्त्रकारणत्वस्यापि तेनैव लाभात्, पौनरुक्तयापत्त्या सोऽर्थ - त्यक्त इति वदन्ति । परन्त्वत्र शास्त्रकारणत्वं न विवक्षितं । शास्त्रं नाम विज्ञानम् । विज्ञानस्य ब्रह्मैव मूलम् 'योगो ज्ञानं तथा सांख्यं विद्याश्शिल्पादिकर्म च । वेदाश्शास्त्राणि विज्ञानमेतत्सर्वं जनार्दनात् ॥ 
325 
[वैशेषिकसंमतमुक्तिस्वरूपपरीक्षा] 
139. 
विश्वैर्वैशेषिकैस्तैर्भवति विरहितो नाशितादृग्गुणत्वात् 
जीवात्मा जन्मकाले घटवदिति यदि, स्यादिहाम्नायबाधः । 
जीवसर: 
(म.भा. अनु. सहस्र.) इति विज्ञानमूलत्वं ब्रह्मण उक्तम् । तदेतत् 'विज्ञानेनात्मानं वेदयते', 'विज्ञानादानन्दो ब्रह्म योनिः' (तै.म.ना.3-2-23-1) इत्याद्युक्तिभिश्च दृढीक्रियते । शब्दैकसमधिगम्यत्वरूपापेक्षया विज्ञान- मूलत्वात् ब्रह्मणो विज्ञानगम्यत्वरूपोऽर्थः स्वरसः गंभीरश्च । परन्तु - 
नष्टमध्यात्मविज्ञानं क्रमशः कालवैभवात् । तपोहान्या च विप्राणां विज्ञानं गलितं क्रमात् ॥ जानन्तोऽप्यखिलं तत्त्वमाचार्या मूकतां गताः । शेकुर्बोधयितुं नैव जनान् दौर्बल्यपीडितान् ।। ज्ञानं कथञ्चित्सुलभं भगवत्कृपया नृणाम् । माययाच्छादितत्त्वात्तु विज्ञानं दुर्लभं सदा || एवं विज्ञानहान्यैव व्याख्यानं बहुधा ह्यभूत् । समुद्धरेत्स विज्ञानं काले लोकहिते रतः ॥ प्रायः ततोऽनावृत्तिविज्ञानादनावृत्तिः स्वभावतः । सुलभेन क्रमेणाहुः सूत्रकारादयस्तु तत् ॥ 
तथा ह्युक्तं 'अनावृत्तिः शब्दात्' इति । भाषितं च कस्यापराधात्पुनरावृत्तिसंभवः किं मुक्तस्य, उत ब्रह्मणः? ‘न चोच्छिन्नकर्मबन्धस्यासङ्कचितज्ञानस्य परब्रह्मानुभवैकस्वभावस्य तदेकप्रियस्यानवधिकातिशयानन्दं ब्रह्मानुभवतोऽन्यापेक्षातदर्थारम्भाद्यसंभवात्पुनरावृत्तिशङ्का । न च परमपुरुषस्सत्यसंकल्पोऽत्यर्थप्रियं ज्ञानिनं लब्ध्वा कदाचिदावर्तयिष्यति' (श्री. भा. 4-4-22 ) इति । सामान्यजनानां तु शास्त्रं शब्दरूपम् । वस्तुतस्तु शास्त्रं विज्ञानमेवेत्यधिकारिभेदेनार्थद्वयमपीह विवक्षितम्, यथोपनिषत्पदम्। उपनिषत्पदम् हि ब्रह्मविद्यायाः, तत्प्रतिपादकशब्दस्य च वाचकं सर्वसंमतम् । ननु किमेतावतोक्तम् ? शास्त्रगम्यत्वं वा, विज्ञानगम्यत्वं वार्थो भवतु सूत्रस्य । 'योनि' पदस्यार्थे को भेद उक्तो भवतीति चेत्, नवीनव्याख्याने योनिपदं लाक्षणिकम्, समासश्च बहुव्रीहिः । प्राचीनव्याख्याने योनिपदं मूलकारणवाचि, समासश्च तत्पुरुष एव । विज्ञानमूलत्वाद्ब्रह्मणः, विज्ञानगम्यत्वमर्थात्सिद्धमिति न पौनरुक्त्यम् । एतद्विस्तरोऽग्रिमसरे ॥ ६८ ॥ 
= 
एवं स्वपक्षमभिधायैतद्दार्त्याय परपक्षान् विमिमृक्षुः प्रथमं वैशेषिकपक्षं विमृशति - विश्वैरित्या- दिना । जीवात्मा विश्वैः समस्तैः वैशेषिकैः तैः = ज्ञानादिभिर्विशेषगुणैः विरहित: = शून्यः भवति मुक्तिकाले । तत्र हेतु :- नाशितादृग्गुणत्वात् = अनित्यविशेषगुणवत्त्वात् । तत्र दृष्टान्तः = जन्मकाले घट- वदिति । आद्यक्षणावच्छिन्नो हि गुणशून्य इति तैरुच्यते इति प्रसिद्धम् । 'उत्पन्नं द्रव्यं क्षणमगुणमक्रियं च तिष्ठति' इति तेषां नियमः । तत्र कारणं घटगतगुणानामनित्यत्वमेव । तद्दृष्टान्तेन मुक्तिकालिक आत्मा सकलविशेषगुणशून्यो भवति, तदीयविशेषगुणानां ज्ञानादीनामनित्यत्वात् । संख्यादिसामान्यगुणव्यावृत्यर्थं 'विशेष' पदम् । इति यदि = चेत्, इह = अस्मिन्नर्थे, अस्मिन्ननुमाने प्रथमम् आम्नायबाघः = 'अयमात्मानु- च्छित्तिधर्मा' (बृ.6-5-14 ) इति श्रुतिविरोधः । न विद्यते उच्छित्तिः = नाशः यस्य सः अनुच्छित्तिः: नाशरहितं ज्ञानमर्थः । अनुच्छित्तिः धर्मः यस्य सः अनुच्छित्तिधर्मा । ननु न उच्छित्तिः = अनुच्छित्तिः 
= 
तत्त्वमुक्ताकलापः 
326 
दृष्टान्तः साध्यहीनः क इव निगमविल्लिप्सते मुक्तिमेतां 
धीर्नित्येच्छादयस्तत्परिणतय इति स्यान्न हेतोरसिद्धिः ॥ ६९ ॥ 
नाशाभावः । सः धर्मः यस्येति आत्मनो नित्यत्वमेवानेनोच्यते, न त्वात्मधर्मस्य । बहुव्रीहिद्वयकल्पने गौरवादिति चेत् — तत्रैवैतद्वाक्योपक्रमे 'अविनाशी' (बृ.6-5-18) इत्यनेनैवात्मनोऽविनाशित्वकथनात्पौन- रुक्त्यापत्तेः । अतो गत्यन्तरविरहात्तद्धर्मस्य ज्ञानस्य नित्यत्वमुच्यते ॥ 
। 
न च विनाशस्य 'अस्ति, जायते, वर्धते, विपरिणमते, अपक्षीयते, नश्यति' इति षड्विकारान्तर्गतत्वात् 'अविनाशी' इत्यनेन विकाराभावोऽभिप्रेतः । 'अनुच्छित्तिधर्मा' इत्यनेन तु नित्यत्वमुच्यत इति न पौनरुक्त्यमिति वाच्यम् ; उच्छित्तिविनाशपदयोः समानार्थकत्वेनैकेनैव तादृस्यार्थस्यापि लाभात् पौनरुक्त्यस्य दुर्वारत्वात् । न च ' उच्छित्तिः धर्म यस्य सः उच्छित्तिधर्मा । न उच्छित्तिधर्मा=अनुच्छित्तिधर्मा इति विग्रहः । उच्छेदशब्दस्यानुवृत्त्यभाववाचित्वेन ' उच्छित्तिधर्मा' इत्यनेन निरन्वयविनाशवानुच्यते । अस्य निषेधः 'अनु- च्छित्तिधर्मा' इत्यनेनोच्यते । 'अविनाशी' इत्यनेन तु सान्वयविनाशो निषिध्यते; नाशपदस्यादर्शनार्थकस्य षड्भावविकारवाचिनः सान्वयविनाशवाचकत्वात् । तथा च द्विविधविनाशराहित्यस्य प्रतिपादनान्न पौनरुक्तयमिति वाच्यम्, निरन्वयविनाशस्य वेदान्तिभिरनङ्गीकारात् । 'प्रतिसंख्याप्रतिसंख्यानिरोधाप्राप्तिः' (ब्र.सू. 2-2-21) इति सूत्रकारैरेव तन्निरासात् । 'अविनाशी' इत्यत्र विनाशपदस्य सामान्यपदत्वेन, तेनैवोभयविधविनाशराहित्यस्य लाभात्, निरन्वयविनाशस्यावैज्ञानिकत्वाच्च । अतः पौनरुक्तत्यमनिवार्यमिति धर्मनित्यत्वमेव ' अनुच्छित्तिधर्मा' पदेनोच्यत इत्येव स्वरसम् । अधिकमन्यत्र गतमेव ( श्लो. 4) ॥ 
एवं विवादग्रस्तत्वादेवदूषणान्तरमाह - दृष्टान्तः इत्यादि । साध्यहीनः तथा च दृष्टान्तासिद्धिः । 'उत्पन्नं द्रव्यं क्षणमगुणं तिष्ठती' त्यादेरप्रामाणिकत्वात् । परिणामवादे तादृशापत्तेरसंभवात् । आरंभवादस्य पूर्वमेव (जड. 18) निरस्तत्वात् । अन्ततः दृष्टान्तस्योभयवादिसंमतत्वावश्यकत्वेन, वेदान्त्यसंमतत्वात् दृष्टान्तासिद्धिर्दुर्वारा। किञ्च तादृशमुक्तेः पुरुषार्थत्वमपि न स्यादित्याह - निगमवित् = वैदिकः क इव = = को वा एतां मुक्तिम् = पाषाणकल्पापत्तिरूपां मुक्तिम् लिप्सते = लिप्सेत = लब्धुमिच्छेत् ? वेदो हि मुक्तेर्निरति- शयानन्दरूपतां वक्ति । इदं जानन् पाषाणकल्पां मुक्तिं कथं लिप्सेतेति सूचनाय 'निगमवित्' इत्युक्तम् । न च दुःखनिवृत्तेरपि पुरुषार्थत्वं दृश्यते, यथा रोगनिवृत्तेरिति वाच्यम्, रोगनिवृत्याऽऽरोग्यप्राप्तेरवर्जनीयतयेष्ट- प्राप्तेर्नान्तरीयकत्वेन, अनिष्टनिवृत्तिमात्रस्य पुरुषार्थत्वाभावात् । आनन्दस्य नित्यत्वानित्यत्वादिविकल्पाश्च पूर्वमेव निरस्ताः । किञ्च हेतोरप्यसिद्धिमाह – सिद्धान्ते धीः = धर्मभूतं ज्ञानम् नित्या इच्छादयश्च = इच्छादय आत्मगुणाः तत्परिणतयः = धर्मभूतज्ञानपरिणामविशेषा एव । इति हेतोः = अनित्यगुणत्वादिति हेतोः असिद्धिश्च स्यात् । हेतोरुभयवादिसंमतत्वस्यावश्यकत्वात्, अस्मन्मते आत्मगुणानामनित्यत्वानङ्गीकारात् हेतुरप्यसिद्धः । ज्ञानस्य च नित्यत्वं स्थापयिष्यते ( बु. 4) ॥ 
आत्मनो धर्मतया नित्यं सुखं वर्तते । संसारदशायां कर्मणा प्रतिबन्धात् नानुभूयते । मुक्तौ कर्मणां निवृत्त्या अभिव्यज्यत इति नैयायिकैकदेशी भूषणकारः, मीमांसकैकदेशी कुमारिलश्च प्राहतुः । इदमपि 
140. 
327 
[सांख्यपक्षनिरूपणम् ] 
आत्मा चिन्मात्ररूपो विकृतिमति जडे बिम्बितो बुद्धितत्वे 
तच्चास्मिन् तद्विवेकाग्रहणविरचितः पुंसि संसारमोहः । अन्त्या विज्ञानवृत्तिः प्रकृतिपुरुषयोरन्यतां गाहमाना 
तादृक्संसारभेत्री ; पुरुष इह सदा मुक्त एवेति साङ्ख्याः ॥ ७० ॥ 
जीवसर: 
वात्स्यायनमहर्षिणा निराकृतम् (न्या. भा. 1-1-9) | मुक्तौ नित्यं सुखमभिव्यज्यत इत्यस्य कोऽर्थः ? किं स्वयमेव भासत इत्यर्थः? उतानुभूयत इत्यर्थः ? नाद्यः ; मतद्वयेऽपि स्वयंप्रकाशवस्तुनोऽनङ्गीकारात् । न द्वितीय:, मुक्तौ ज्ञानस्यानङ्गीकारात् । आत्मस्वरूपं तु न स्वतस्सुखरूपम् । तथा सति धर्मतया नित्यसुखाङ्गी- कारस्यानावश्यकत्वापातात् । इष्टापत्तौ चापसिद्धान्तः । मतद्वयेऽपि आत्मनोऽस्वयंप्रकाशत्वात् । ननु तर्हि सिद्धान्ते आत्मस्वरूपस्यैवानन्दस्वरूपत्वात्, स्वप्रकाशत्वाच्च अतिरिक्तधर्मभूतज्ञानस्यावश्यकता कीदृशीति चेत् — एतत्तु हैरण्यगर्भानां (योगानां मतम्, ब्रह्मानुभवरहितस्यात्मनश्चैतन्यमात्रस्वरूपेणावस्थानस्यैव कैवल्य- रूपत्वात् । सिद्धान्ते एतादृशशङ्कायाः पूर्वमेव (श्लो. 4) परिहृतत्वात् । ब्रह्मानुभवस्यैव मोक्षत्वेन, आत्मस्वरूपस्येतरविषयकत्वासंभवेन तदर्थं धर्मभूतज्ञानस्यावश्यकत्वाच्च । अन्ततः, स्वरूपवत् धर्मस्यापि नित्यत्वस्य श्रुतिसिद्धत्वात्, मुक्तौ तस्य नाशासंभवात् । अतो यथोक्त एवार्थः ।। ६९ ।। 
- 
सांख्यसंमतमोक्षस्वरूपं निराकरिष्यन् प्रथमं तत्संमतं बन्धस्वरूपं वर्णयति - आत्मेत्यादि । वचिन्मात्ररूप: आत्मा = चैतन्यमात्रस्वरूपः, न तु चैतन्यगुणकः, एतादृशः आत्मा विकृतिमति = महदादि- रूपेण विकारभाजि जडे=चेतनभिन्ने बुद्धितत्त्वे = प्रकृतिपरिणामभूते महत्तत्त्वाख्ये बुद्धितत्त्वे बिम्बितः प्रतिबिम्बितो भवति । तच्च = बुद्धितत्त्वं च अस्मिन् = पुरुषतत्त्वे बिम्बितं भवति । तत् = तस्मात् विवेका- ग्रहणविरचितः = बुद्धितत्त्वपुरुषतत्त्वयोः विविक्तत्वाग्रहणेन कल्पितः पुंसि = चेतने संसारमोहः भवति ।। 
= 
अन्त्या=अन्तिमा विज्ञानवृत्तिः = बुद्धिवृत्तिः प्रकृतिपुरुषयोः अन्यताम् = भेदम् गाहमाना= विषयीकुर्वन्ती तादृक् संसारभेत्री = विवेकाग्रहणनिबन्धनस्य संसारस्य नाशिका भवति । एभिरपि जीवन्मुक्ते- रङ्गीकारात् 'अन्त्या' इति बुद्धिवृत्तेर्विशेषणम् । ननु प्रकृतिपुरुषयोरुभयोरपि नित्यत्वात् विभुत्वाच्च तयोस्सं- सर्गस्य सार्वदिकत्वात् कथं संसारस्य निवृत्तिरित्यत्र - इह = एतद्दर्शने पुरुषः सदा मुक्त एव, संसारस्तु, दर्पणे मुखस्येव केवलं भानमात्रम् । प्रकृतिपुरुषविवेकेन तादृशभानस्य निवृत्त्या केवलं स्वस्वरूपेण पुरुषो वर्तते । इदमेव कैवल्यं मुक्तिरित्युच्यते - इति सांख्याः || 
'अहं सदा सुखी स्याम् । कदापि दुःखी न स्याम्' इत्येव सर्वोऽपि मन्यते । तदर्थं सदा प्रयतते च । अथापीष्टसिद्धिः कस्यापि न भवति । भोजनसुखं पाकदुःखाविनाभूतम् । अथवा धनव्ययाविनाभूतम् । अथवोदरव्याध्याद्यविनाभूतम् । 'ये हि संस्पर्शजा भोगा दुःखयोनय एव ते' (गी. 5-22) इत्युक्तम् । संस्पर्शः = इन्द्रियसम्बन्धः । तज्जन्याः भोगाः दुःखयोनयः = दुःखस्य योनयः, दुःखं योनिः कारणं येषां 
तत्त्वमुक्ताकलापः 
328 
भोगानाम्, दुःखस्य कारणानि, दुःखजन्याश्चेत्यर्थः । पूर्वमपि दुःखम्, अनन्तरमपि दुःखम् । भाविसुखदृष्ट्या पूर्वदुःखं सह्यते । भाविदुःखस्य तदानीं ज्ञातुमशक्त्योदास्यते । 'मधु पश्यसि दुर्बुद्धे ! प्रपातं नैव पश्यसि ' इति खलु न्यायः । एतादृशचिन्तनानां फलान्येव नानाविधानि दर्शनानि, मतानि च । एकैकेनैकैकरीत्या दृष्टत्वात्तानि दर्शनानीत्युच्यन्ते । एवं मतिभेदस्यानिवार्यतया मतानीत्यप्युच्यन्ते ॥ 
तत्र मूलभूतसमस्या त्वियमेव - आत्मनः दुःखित्वं स्वभावः, उत न? यदि दुःखित्वं स्वभावः, तर्हि स्वभावस्य दुरपह्नवत्वात्, कदापि निर्दुःखत्वं न भवेदेव । अतस्तच्चिन्तैव त्याज्या । द्वितीये कल्पे तु तर्हि ' अहं दुःखी' इत्यनुभवः कथं भवति ? स न स्वाभाविकः, किन्त्वौपाधिकः, यतः कदाचिदेव दुःखीति यदि, तर्हि । कः उपाधिः ? एतदारभ्यैव वादानां नानाविधारंभः । उपाधिः - अविद्याशब्देन, मायाशब्देन, मलशब्देन, संवृतिशब्देन, कर्मशब्देन, मिथ्याज्ञानादिशब्देन, प्रकृतिशब्देन वाभिधीयते । चेतनस्य ज्ञानानन्दस्वरूपत्वात् 'विद्यामयः' इत्युच्यते । तस्य दुःखप्रसक्तिरेव स्वतो नास्ति । तत्स्वरूप- माच्छाद्य दुःखानुभवहेतुत्वात्, विद्याविरोधित्वात् उपाधिः अविद्येत्युच्यते - 'दूरमेते विपरीते विषूची अविद्या या च विद्येति ज्ञाता' ( कठ. 1-2-4 ) इति श्रुतिः । विषूची = विरुद्धमार्गसूचके एव विद्या- विद्ये । ' अविद्यायामन्तरे वर्तमानाः स्वयं धीराः पण्डितंमन्यमानाः । दंद्रम्यमाणाः परियन्ति मूढाः ' (कठ.1-2-5) दंद्रम्यमाणाः= परिभ्रमन्तः । 'अस्मान् मायी सृजते विश्वमेतत् तस्मिंश्चान्यो मायया सन्निरुद्धः । मायां तु प्रकृतिं विद्यान्मायिनं तु महेश्वरम् ॥' (श्वे. 4-10) 'दैवी ह्येषा गुणमयी मम माया' (गीता. 7-14 ) गुणमयी = त्रिगुणरूपा । ' यथा भवति बालानां गगनं मलिनं मलैः । तथा भवत्यबुद्धा- नामात्मापि मलिनो मलैः ॥' ( मां. का. 3-8 ) इति । पाशुपतानामयं मलशब्दः । संवृत्तिशब्दो बौद्धानाम् = 'संवृत्तिः परमार्थश्च' (बो.च.पं) 'संवृत्या जायते सर्वम्' ( मां. का. 4-57) इत्यादयो द्रष्टव्याः । सन्तु वचनानि विज्ञानं प्रदर्श्यताम् – सुखमेव सहजम्, दुःखं त्वौपाधिकमित्यत्र । किमयं संरंभः – सौषुप्तिकानुभव एव तत्र प्रमाणम् । आपामरम् आ च महाराजम्, आ महापण्डितं च सुप्तोत्थितो जानाति, व्यवहरति च 'सुखमहमस्वाप्सम्' इति । इन्द्रियादीनां सर्वेषां विरतावपि ज्ञायमानमिदं सुखं न हि वैषयिकं भवितुमर्हति । निद्राभङ्गे च महान्तं कोपमनुभवति, कश्मलमनुभवति । कुत इदम्? इत एव तत्; आत्मा तदानीं इन्द्रियमनोबुध्यादिभिरकलुषितः केवलं स्वस्वरूपमात्रेण विराजते । अत आत्मा सुखस्वरूपः । श्रुतिरपि ' तीर्णो हि तदा सर्वान् शोकान्' (बृ. 6-3-22 ) इति । न ह्यात्मापि तदानीं, नासीत् नष्टो वा । ' योऽहं पूर्वमासम्, सुप्तश्च स एवाहमिदानीं प्रबुद्धश्च' इति हि सर्वोऽपि जानाति । सुषुप्तिविज्ञानं च पूर्वमेव प्रदर्शितम् । ननु 'सता सौम्य तदा संपन्नो भवति, स्वमपीतो भवति, तस्मादेनं स्वपितीत्याचक्षते, स्वं ह्यपीतो भवति' (छां. 6-8-1) इति श्रुत्या, ' तदभावो नाडीषु तच्छ्रुतेरात्मनि च' (ब्र.सू.3-2-7) इति सूत्रेण च परमात्मन्येव जीवस्य लयप्रतिपादनात्, सांख्यैश्चेश्वरानङ्गीकारेण सुषुप्तौ तत्र लयासंभवात्, कथं सौषुप्तिकानुभवेन जीवात्मनः आनन्दमयत्वनिर्णयसंभवः? इति चेत् — 
। 
अहो कियान् बालिशस्त्वं निद्रान्ति पशवोऽपि हि । पठित्वा पुस्तकं किं ते निद्रान्ति पशवो बत ॥ 
329 
जीवसर: 
यत्र कुत्र लयस्स्यात्तु सुषुप्त्यनुभवस्समः । नन्वात्मनि लयः स्याच्चेदानन्दानुभवो भवेत् ॥ यत्र कुत्र लयस्स्याच्चेत् आनन्दस्स्यात् कथं वद ? कक्ष्याभेदस्त्वात्मनः स्यात् 'स्व' शब्दश्रवणात्तदा । 
ईश्वरानङ्गीकारेऽपि किमात्मा नाङ्गीकृतस्तैः । ' स्वमपीतो भवति' इति खलु श्रुतिः । स्वात्मन्येव 
लयः सुषुप्तिः, न त्वीश्वरे लयः । कथं स्वस्मिन्नेव स्वस्य लयो भवेदिति चेत् ; 
; 
अस्त्यात्मनो विशुद्धं हि रूपं सुखमयं सदा । तस्मिन् कलुषितस्त्वात्मा जीवस्तु लयमेष्यति ॥ 'पुरुषे त्वेवाविस्तरामात्मा' इति वचनं पुनः पुनः पठ्यताम् ॥ 
ननु तर्हि सुषुप्तिरेव परमः पुरुषार्थः स्यात् । कथं स्यात् ? पशवोऽपि स्वपन्ति । ततोऽयं पश्वर्थ एव स्यात्, न पुरुषार्थः । तर्हि किमुत्तरम् ? इदमत्रोत्तरम् - कलुषितात्मनः शुद्धात्मनि लयो हि नानाविधः । मूर्च्छायां मरणेऽप्येवं लयो भवति । अत्राप्यावान्तरसूक्षतारतम्यादिकमनुभवसिद्धम् । पुनर्जन्मप्रसक्तिरहितः संपूर्णलय एव हि परमः पुरुषार्थः । सुषुप्तौ तु संपूर्णतया न लयः, पूर्णलयस्यैव मुक्तित्वात् । उत्थानानन्तरं पुनः सांसारिककष्टाद्यनुभवात्, मुक्तेरपुनरावृत्तिरूपाया सर्वविधदुःख निवृत्तिरूपत्वात् । नानाविधैस्सांसारिक- केशैः पराहतस्यात्मनो विश्रान्त्यर्थं किञ्चित्कालं सर्वेभ्यो व्यापारेभ्यो विमुच्य पुनर्नवीकर्तुं परमा(विशुद्धा) त्मैव, प्रकृतिरेव (Nature) वा तस्य सुषुप्तिं ददाति । अतस्सुप्तोत्थितः पुनर्नवीकृतो महतोत्साहेन स्वकार्येषु प्रवर्तते । एवमविद्याद्यावृतं सौषुप्तिकं रूपमेव तत्तादृशसुखमयं भासेत चेत्, सर्वकर्मभ्योऽपि विमुक्तं स्वच्छमात्मस्वरूपं कियदानन्दमयं स्यादित्यादि स्वयमभ्यूहनीयम् ॥ 
सर्वेषां प्राणिनामेव स्वात्मा प्रियतमो भवेत् । इति प्रादर्शि मैत्रेयीब्राह्मणे सोपपत्तिकम् ।। पर्यायरूपं संदृष्टमानुकुल्यं प्रियं सुखम् । अतस्सिद्धैव सर्वेषां स्वात्मनस्सुखरूपता ।। 
अतः मायाविद्याप्रकृत्यादिपदवाच्येनावृतस्य तस्य माययावरणं यदि स्वभावः, तर्हि कथं वा तन्निवर्तनं शक्यम्, स्वभावस्य दुरतिक्रमत्वादिति जीवस्वरूपस्य पुनः स्वच्छत्वसंपादनं कथं भवेदिति चिन्त- नीयम् । अस्योत्तरविषयेऽपि सन्त्यभिप्रायभेदाः ।। 
तत्र सांख्या: – सत्यम्, आत्मा स्वतः स्वच्छ ः अविद्यादिसंबन्धानर्हश्च । अथापि, दर्पणस्य मुखस्य च संबन्धाभावेऽपि केवलाभिमुख्यमात्रेण, दर्पणे मुखस्य, मुखे च दर्पणमालिन्यादेश्चारोपात्, दर्पणं मुखवदिव, मुखं च मलिनमिव यथा भासते; तथैव प्रकृतिपुरुषयोः समवधानमात्रात्, प्रकृतिगतकर्तृत्वस्य पुरुषे, पुरुषगतचैतन्यस्य च प्रकृतौ प्रतिफलनवशात् 'चेतनोऽहं करोमि इति व्यवहारः प्रवर्तते । तत्र करोमीति प्रकृतिसान्निध्यनिबन्धनः, चेतनोऽहमिति पुरुषसान्निध्यनिबन्धनः । परस्परारोपात् परस्परविवेकाग्रहप्रयुक्तः विशिष्टारोपमूलकः विशिष्टव्यवहारः । विवेकग्रहणे च 'नाहं करोमि ' इति चेतनो जानाति । प्रकृतिरपि तद्विषये उदास्ते । प्रकृतेरौदासीन्यात् पुरुषोऽपि जातविवेकः केवलं साक्षीवासङ्गोदासीनस्वभाव आस्ते । इयमवस्थैव यावच्छरीरपातं जीवन्मुक्तावस्थेत्युच्यते । शरीरे पतिते च, संपूर्णतो विमुक्तः केवलो भवति । ननु शरीरे पतितेऽपि प्रकृतिपुरुषयोरुभयोरपि विभुत्वात्, संबन्धोऽवर्जनीयः । तर्हि मुक्तोऽपि कुतो न संसरेदिति 
T 
तत्त्वमुक्ताकलापः 
330 
[सांख्यमतपरीक्षा] 
141. नीरूपे बिम्बितत्वं क्व नु भवति; कथं रूपशून्यस्य तत् स्यात् 
निर्लेपे संसृतिः का; कथमतिविशदो निष्क्रियश्चैष मुह्येत् । 
चेत्, संबन्धमात्रं न संसारहेतुः, किन्तु कर्मवासना । सा निवृत्ता । अतः कथं संसरेत् ? तर्हि किं सांख्यमतं समीचीनं मन्यसे त्वम्? सोऽन्यो विषयः । सर्वमुपरि स्पष्टं भविष्यति ॥ 
प्रकृतमनुस्मरामः । यद्यात्मा संसारार्हः, तर्हि तस्य तस्मान्मोचनं वा कथं संभवति ? अतः सः सदैव स्वच्छः । निर्धर्मकः खलु सः । धर्माः सर्वे प्रकृतेरेव । यद्यपि प्रकृतिरपि त्रिगुणात्मिका, न त्रिगुणा- श्रया । अथापि प्रकृतिपुरुषयोस्संयोगविशेषकृत एव धर्मधर्मिभावकल्पनादिः, तन्मूलकव्यवहारादिश्च । धर्माणामागन्तुकापायित्वस्य प्रत्यक्षमेव दर्शनात्, ते यदि सहजा आत्मनः, आत्मापि तर्हि तत्तद्धर्मित्वेन, तच्छून्यत्वेन च विकारी स्यादेव, 'उपयन्नपयन् धर्मो विकरोति हि धर्मिणम्' इति न्यायात् । अतः स सदा मुक्त एव । तस्मात् सूष्टूक्तम् ‘तस्मान्न बध्यतेऽद्धा न मुच्यते नापि संसरति कश्चित् । संसरति बध्यते मुच्यते च नानाश्रया प्रकृतिः॥' (सां. का. 62 ) इति । परन्तु विवर्तवाद इव व्यवहारः सर्वोऽपि न मिथ्या, किन्त्विौपाधिक इति विशेष इति न विस्मर्तव्यम् ॥ ७० ॥ 
एवं वर्णिते सांख्यमतेऽनुपपत्तीः प्रदर्शयति – नीरूप इत्यादिना । दर्पणमुखदृष्टान्तेन पुरुषबुद्धितत्त्वयोः बिम्बप्रतिबिम्बभावः किलोक्तः ? नीरूपे = रूपरहिते वस्तुनि दर्पणादौ बिम्बितत्त्वम् = प्रतिफलितत्वं क्व नु भवति = कुत्र वा संभवति ? ननु सर्वांशे दृष्टान्तदाष्टन्तिकयोः साम्यं कुत्रापि न संभवति । अन्यथा चन्द्रमुखयोरपि सादृश्यं न वक्तुं शक्यम्, न हि चन्द्रवदेव मुखं वर्तुलाकारं दृश्यते । अतस्सर्वांशे साम्यापादनं दृष्टान्तवृत्तान्तानभिज्ञताकृतमिति चेत्, सत्यं जानीमः । उच्यतां भवतैव किमंशेऽयं दृष्टान्त इति । दर्पणेऽविद्यमानोऽपि तत्र विद्यमान इव दृश्यते इत्यंशेऽयं दृष्टान्त इति चेत्, दृष्टान्तदाष्टन्तिकयोर्मर्यादाव्यवस्था चन्द्रमुखवत् उभयसंप्रतिपन्नतयैव कर्तव्या । तत् कर्तुं न शक्यते चेत्, दूषणमनिवार्यमेव । भवदुक्तः बिम्बप्रतिबिम्बभावस्तु लोकदृष्ट्या रूपवतोरेव । अत उच्यते 'नीरूपे बिम्बितत्वं कथम्' इति । एवं नीरूपस्य बिम्बप्रदर्शकत्वं यथा न भवति, तथैव रूपशून्यस्य तत् = बिम्बितत्वम् कथं स्यात् ? मुखं किल रूपवत् । एवं दर्पणोऽपि रूपवान् । अतः रूपवतो मुखादे: रूपवति दर्पणादौ प्रतिबिम्बं दृश्यते । प्रकृते आत्मनः, बुद्धितत्त्वस्य च नीरूपत्वात् कथं बिम्बप्रतिबिम्बभावः ? 'अविद्यमानोऽपि' इति कथनमात्रात् प्रकृतिपुरुषयोस्संबन्धः कथमविद्यमानो भवेत् ? शरीरे किल आपादमस्तकं चैतन्यमोतप्रोतमनुभूयते । अतः कथं बिम्बप्रतिबिम्बभावः? एवं – निर्लेपे = लेपशून्ये = अत्यन्तोदासीने भवन्मते स्वत एव मुक्ते चैतन्यरूपे आत्मनि संसृतिः = संसारबन्धो वा का= कीदृशी भवेत् ? । किञ्च अतिविशदः =अत्यन्तस्वच्छः निष्क्रियश्च = लेशतोऽपि चलनशून्यः निर्गुणचैतन्यमात्ररूपः एषः = चेतनः कथम् मुह्येत् = मोहवशो भवेत् ? 
- 
331 
नित्यं वा किं न मुह्येत् उपधिभिरितरैः; वेत्तु भेदं कथं वा 
जीवसर: 
को वा माक्षोऽद्य पुंसः; प्रथममपि न खल्वस्य दुःखादिगन्ध: ।। ७१ ।। 
संसारमोहः खलु कलुषितस्वभावस्य भवेत्; न तु स्वच्छस्यासङ्गोदासीनस्वभावस्य । यदि तत्तादृशस्यापि मोहः, तर्हि नित्यम् = सदा किं वा न मुह्येत् । तादृशस्वच्छस्वभावस्यापि यदि मोहो भवेत्, तर्हि, मुक्तयवस्थायामपि तस्य तादृशस्वच्छस्वभावत्वात् मोहः कुतो न भवेत् ? ननु प्रकृत्या मोहितः संसारी, प्रकृतेः स्वस्य च भेदाज्ञानात् दुःखमनुभवति । यदा च प्रकृतेर्भिन्नमात्मानं साक्षात्करोति, तदा पुनस्तादृशमोहः न भवेदेवेति, मुक्तो भवतीति चेत् — इतरैः = स्वस्माद्भिन्नैः उपधिभिः = शरीराद्युपाधिभिः भेदं वा कथं वेत्तु = जानीयात् ? अथवा इतरैः उपधिभिः किं वा न मुह्येत् इति पूर्वेणान्वयः । चैतन्यमात्रस्वरूपः सः भेदं वा = शरीरेन्द्रियादिभ्यः स्वस्य भेदं वा कथं जानीयात् ? न हि ज्ञानं तस्य धर्मो भवन्मते । सदैव निर्लिप्तश्चेत्, अद्य= तादृशविवेकानन्तरकाले अस्य पुंसः = जीवात्मनः को वा मोक्षः ? यतः - अस्य = नित्यस्वच्छस्य पुरुषस्य प्रथममपि = एतादृशप्रकृतिपुरुषविवेकात् पूर्वमपि दुःखादिगन्धः - दुःखसंबन्धलेशोऽपि न खलु वर्तते; पूर्वमपि निर्लिप्तः, इदानीमपि निर्लिप्तः । एवं सति पूर्वं बद्धः, इदानीं तु मुक्तः इति कथं वक्तुं शक्यम् ? अतः सांख्यप्रक्रियात्यन्तमसमञ्जसैव || 
I 
सांख्या: खल्वेवं वदन्ति - प्रकृतिः, पुरुषश्चेति तत्त्वं द्वयमेव । प्रकृतिः सत्त्वरजस्तमोगुणात्मिका, सततपरिणामशालिनी, अचेतना, एका, विभ्वी च । पुरुषः चैतन्यमात्रस्वरूपः, निर्विकारः, अत्रिगुणः, विभुः, नाना च । पुरुषः निर्विकारत्वेन सततैकरूपः, असङ्गोदासीनस्वभावः, अत एव सदैव मुक्तः । प्रकृतेस्तु सततपरिणामित्वेऽपि, जडत्वात् दर्शनशक्त्यादिरहितत्वाच्च न कर्तृत्वादिकं स्वतो वर्तते । प्रलय- वेलायां सा समपरिणामवती. सृष्टौ तु विषमपरिणामवती । निर्विकारस्य पुरुषस्य, सततविकारिण्याः प्रकृतेश्च परस्परसान्निध्यप्रयुक्तपरस्परधर्माणामारोपात्, पुरुषः कर्तेव भोक्तेव भवति । प्रकृतिरपि चेतनेव कर्त्रीव च भवति । पुरुषः निष्क्रियः पङ्गुरिव, प्रकृतिस्तु सक्रियापि अन्धवच्च वर्तते । परस्परधर्मारोपात् पुरुषोऽपि गन्तेव, प्रकृतिरपि द्रष्ट्रीव स्वस्वलक्ष्ये प्रवर्तेते । पुरुषस्य लक्ष्यं तु अनादिकालात् प्रवृत्तस्य भोगादेः दूरीकरणेन केवलतयाऽवस्थानमेव । प्रकृतेर्लक्ष्यं तु पुरुषस्य तादृशकैवल्यप्रदानमेव । यद्यपि प्रकृतेः कर्तृत्वम्, पुरुषस्य च भोक्तृत्वं स्वभाव इति क्वचिद्वर्ण्यते; परन्त्विदमपि न केवलायाः प्रकृतेः, न वा केवलस्य पुरुषस्य, सृष्टिप्रलयव्यवस्थाया बन्धमोक्षव्यवस्थाया वा दुर्निरूपत्वप्रसङ्गात् । किन्तु परस्परं मिलितयोरेव । अथापि कर्तृत्वे क्रियांशस्य प्राधान्यात्, क्रियायाः प्रकृतिधर्मत्वाच्च 'कर्तृत्वं प्रकृतेः ' इत्युच्यते । यद्यपि प्रकृतेरपि निर्धर्मकत्वात् कर्तृत्वधर्मोऽपि न प्रकृतेस्संभवति । अथापि कल्पितभेदमादाय तथा व्यवहारः । अत इदं शब्दविकल्पमात्रम् । एवमेव भोगे चैतन्यांशस्य प्राधान्यात् ' भोक्तृत्वं पुरुषस्य ' इत्युच्यते । भोगः = सुखदुःखानुभवः । सुखदुःखयोः स्वसंवेद्यत्वात् तत्र चैतन्यांशप्राधान्यं स्पष्टम् । एवञ्च संसारः प्रकृतिपुरुषसंसर्गाधीनः । संसर्गश्च न संयोगरूपः, प्रकृतिपुरुषयोर्विभुत्वेन संयोगस्य मुक्तिकालेऽपि 
तत्त्वमुक्ताकलापः 
332 
सत्त्वात् । किन्तु परस्परमौत्सुक्यरूपः । प्रकृतिपुरुषविवेकात् परस्परमौत्सुक्यनिवृत्या मुक्तौ न संसार- साङ्कर्यप्रसङ्गः इति संक्षेपः ॥ 
परन्तु, अत्यन्तमसङ्गोदासीनस्वभावस्य निर्विकारस्य चैतन्यमात्रस्वरूपस्य पुरुषस्य कथं बन्धप्रसङ्गः ? इत्येव प्रथमं निरूपणीयम् । सर्वेऽपि तीर्थकाराः संसारस्यानादित्वमङ्गीकृत्य, बन्धः कथमासीत्, कदासीदिति न केनापि वक्तुं शक्यमिति वदन्ति । इयमेव समस्या पूर्वस्मिन्नपि श्लोके विचारिता । अस्यास्समस्यायाः दुस्समाधेयत्वादेवानन्तरकाले ईश्वरवाद उद्भूत इति केचन मन्यन्त इत्यप्युक्तमेवानुपदम् । सांख्यानाम- नीश्वरवादित्वात् कथमुपपादनीयमिति तु वर्तत एव समस्या । ईश्वराङ्गीकारमात्रान्न समाहिता भवतीयं समस्येति सांख्या मन्यन्ते । ईश्वरवादे हि 'संसारमोक्षस्थितिबन्धहेतु:' (वे. 6-16) इति श्रुतेः, 'पराभिध्यानात्तु तिरोहितं ततो ह्यस्य बन्धविपर्ययौ' (ब्र.सू. 3-2-4 ) इति सूत्राचायमर्थः निरूपित इत्यपि न युज्यते; ईश्वरवादेऽपि जीवकर्मानुगुणमेव ईश्वरः सर्वं करोतीत्येवाङ्गीकारात्, अन्यथा ईश्वरस्य वैषम्यनैर्घृण्यप्रसङ्गात् 'सापेक्षत्वात्' (ब्र.सू.2-1-34 ) इति सूत्रणाच्चास्त्येवेयं समस्या । 'ईश्वरः प्रश्नातीतः' इति चेत्, प्रकृतिरपि तथैव । को विशेषः ? अत एव सांख्यसिद्धान्ते, कथम्? इत्यादिकमप्रायमेव । परंतु सांख्यानां निगुर्ण- वादित्वादेव दुरुत्तरेयं समस्येत्याचार्यैरुच्यते ॥ 
1 
ननु ' तस्मान्न बध्यतेऽद्धा न मुच्यते नापि संसरति कश्चित् । संसरति बध्यते मुच्यते च नानाश्रया प्रकृतिः ।।' (सां. का. 62 ) इति समाहितेयं समस्येति चेत्; जडायाः प्रकृतेः कथं वा बन्धमोक्षादिकमिति न समस्या समाहिता, किन्तु दृढीकृता प्रकारान्तरेण, 'उदरवेदना तु गता, किन्तु शिरोवेदना जाता' इतिवत्। एवमेव जडायाः प्रकृतेः पुरुषविमोक्षनिमित्तं प्रवृत्तिरिति वा कथम्? ननूक्तमेव । अर्धप्रज्ञेन भवता तु नावधृतम् - 'वत्सविवृद्धिनिमित्तं क्षीरस्य यथा प्रवृत्तिरज्ञस्य । पुरुषविमोक्षनिमित्तं तथा प्रवृत्तिः प्रधानस्य ।। ' (सां. का.57) इति पूर्णं पठ्यताम् । क्षीरं बालेन पीतं तं पोषयति, न त्वचेतनम् । केवलं क्षीरं कथं पोषयेत् ? 'चेतनसान्निध्यादि' त्यस्त्येवेति चेत्, तर्हि 'प्रवृत्तिरज्ञस्य' इति त्यज्यताम् । ननु जडया अयस्कान्तशिलया अयसश्चालनं दृश्यते । तद्वत् अज्ञायाः = जडायाः प्रकृतेः प्रवृत्तिर्युज्यत इति चेत्, तर्हि पुरुषे तद्योग्यताव- श्यकी । न हि अयस्कान्तशिला दारु चालयति, किन्तु अय एव । तत् कुतः ? तदनुगुणस्वरूपयोग्यतायाः अयसि सत्त्वात्, दारुण्यभावादेवेदं तारतम्यमिति हि वक्तव्यम् । तद्वदेव पुरुषेऽपि तदनुगुणयोग्यता- वश्यकी । तदा च पुरुषः सधर्मकः स्यात् । न च दारुणि पुरुषे वा स्वरूपस्यैव तादृशत्वात्तदनुगुणं कार्यमिति न सधर्मकत्वसिद्धिरिति वाच्यम्; एवं तर्हि चैतन्यमात्रस्वरूपस्य मुक्तावप्यनुवर्तमानत्वात्, प्रकृतिः मुक्तमपि पुरुषं न त्यजेदित्यनिर्मोक्षप्रसङ्गः । सर्वं तत्तद्वस्तुस्वभावादुपपद्यत इति चेत्, तर्हि वर्तत एव जागरूकः स्वभाववादः । अथवा सविशेषत्वमेव स्वभाव इत्युच्यताम् । अतः निर्गुणात्मवादे बन्धमोक्षव्यवस्थाया अनुपपत्तिर्दुर्वारा। सविशेषदे तस्या उपपत्तिश्चानुपदमेव प्रदर्शितेति सिद्धान्तसंक्षेपः ॥ ७१ ॥ 
एवं जडायाः प्रकृतेः जगत्कारणत्वानुपपत्त्यादिकं उपपाद्य, 'विप्रतिषेधाच्चासमञ्जसम्' (ब्र.सू. 2-2- 9 ) इतिसूत्रेण सांख्यमते प्रदर्शितां विप्रतिषिद्धामेकां मोक्षानुपपत्तिं च प्रदर्श्य, अन्यमपि विप्रतिषेधं 
142. 
333 
[सांख्यमतेऽनुपपत्तिप्रदर्शनम् ] 
व्यापिन्येकाऽपि सांख्यैः प्रकृतिरभिहिता; सर्वसाधारणी सा 
व्याप्ता जीवाश्च सर्वे; प्रकृतिपरिणतिर्भोग एषामभीष्टः । सर्वे सर्वस्य भोगाः स्युरिह तत इमे सन्निधानादिसाम्यात् 
बुद्धीच्छाद्यं च सर्वं प्रकृतिगतमतो न व्यवस्था ततोऽपि ।। ७२ ।। 
जीवसर: 
1 
प्रदर्शयति - व्यापिन्येकापीत्यादिना । सांख्यैः = सांख्यसिद्धान्तिभिः प्रकृतिः व्यापिनी, एकापि = विभुपरि- माणवती एकैवेति च अभिहिता । एवं सा= एतादृशी प्रकृतिः सर्वसाधारणी च अभिहिता । सर्वे च जीवाः व्याप्ताः = विभुपरिमाणवन्तः अभिहिताः । एषाम् = जीवानाम् भोगः = सुखदुःखाद्यनुभवः प्रकृति- परिणतिः=प्रकृतेः परिणामविशेषरूपः इष्टः = तेषां संमतः । एवं तन्मतानुवादः कृतः ॥ 
'त्रिगुणमविवेकि विषयस्सामान्यम्' (सां. का. 11) इति साधर्म्यवर्णनप्रकरणे 'सामान्यम्' एकं साधर्म्यमभिहितम् । सामान्यम् = सर्वसाधारणम् इत्यर्थः । सा च प्रकृतिः विभ्वीत्यपि 'भेदानां परिमाणात्' (सां. का. 15) इत्यत्रोक्ता । भेदाः = महदादयः । तेषां परिमाणात् = परिमितत्वात् इत्यर्थः । ‘परिमितं महदादिकं अपरिमितोपादानकम्' इति महदाद्युपादानभूतायाः प्रकृतेः अपरिमितत्वम् = विभुत्वमुक्तम् । एवं 
। जीवानां अणुत्वे युगपत् ‘पादे मे वेदना, शिरसि च वेदना' इत्यनुभवो न स्यात्, अणोर्जीवस्य युगपत् स्थानद्वयावस्थानासंभवात् । निर्धर्मकत्वात्पुरुषस्य धर्मभूतज्ञानव्याप्तया निर्वाहोऽपि न संभवति । शरीरानुगुण- परिमाणत्वेऽनित्यत्वप्रसङ्गः । अतः जीवास्सर्वेऽपि नैयायिकमत इव विभुपरिमाणा इत्युच्यन्ते । एवम् 'पुरुषोऽस्ति भोक्तृभावात्' (सां. का. 17 ) इति पुरुषस्य भोक्तृत्वमुक्तम् । तत्र भोगः स्वतः न पुरुषधर्मः, पुरुषस्य निर्धर्मकत्वात् । किन्तु भोगादयोऽपि प्रकृतेरेव धर्माः अभिधीयन्त इति पूर्वं वर्णितम् । ननु 'पुरुषोऽस्ति भोक्तृभावात्' इत्यनेन भोक्तृत्वं पुरषधर्म उक्तः, स कथं प्रकृतिधर्मः ? इति चेत्, अत्रापि वक्तव्यं पूर्व(लो. 71) मुक्तमेव । भोक्तृत्वमपि न केवलपुरुषधर्मः, पुरुषस्य निर्धर्मकत्वात् । एवं कर्तृत्वमपि न केवलायाः प्रकृतेः, तस्या अपि निर्धर्मकत्वात् । किन्तु सुखदुःखस्वरूपभोगस्य स्वसंवेद्यत्वेन, भोगे चैतन्यस्य प्राधान्यात्तस्य पुरुषधर्मत्वोक्तिः । कर्तृत्वे क्रियायाः प्राधान्यात्, प्रकृतिधर्मत्वोक्तिः । वस्तुतस्तु कर्तृत्वभोक्तृ- त्वादिकं प्रकृतेरेव । तथा च प्रकृतिः एका विभ्वी च । पुरुषास्तु विभवः अनेके । पुरुषाणां भोगस्तु न स्वतः, किन्तु प्रकृतिसंबन्धादेव । प्रकृतेः कर्तृत्वमपि न स्वतः, किन्तु पुरुषसंबन्धादेवेति सारसंग्रहः ।। 
1 
अस्त्वेवम् । तेन का हानिरित्यत्र - ततः = एवं प्रकृतेरेकत्वात्, विभुत्वाच्च, पुरुषाणामनेकत्वात् विभुत्वाच इह = एतन्मते त इमे भोगा: प्रकृतिगताः सन्निधानादिसाम्यात् = सन्निधानस्य, तत्प्रयुक्तस्य पुंसि स्वधर्मारोपस्य च समानत्वात्, सर्वे भोगाः सर्वस्य = जात्येकवचनम्, सर्वेषामपि पुरुषाणाम्, स्युः भवेयुरेव । ननु प्रकृतेरेकत्वेन सर्वसाधारणत्वेऽपि, बुद्धितत्त्वस्यानेकत्वात्, पुरुषाणां बुद्धिभेदात्, तन्मूलके- च्छादिभेदाच्च व्यवस्थोपपत्तिरिति चेत् - बुद्धीच्छाद्यं सर्वम् = बुद्धीच्छासुखदुःखादिकं सर्वम् प्रकृतिगतम् =तत्त्वमुक्ताकलाप: 
143. 
334 
[जीवन्मुक्तिपरीक्षणम् ] 
मुक्ति: प्राणाक्ष देहादिभिरुपधिभिरत्यन्तविश्लेषरूपा 
जीवद्भावोऽपि तैस्सङ्गम इति विहतेर्जीवतस्सा कथं स्यात् । 
प्रकृतिपरिमाणरूपत्वात् प्रकृतिधर्मा एव, प्रकृतिस्तु साधारणी एका । अतः = एतस्मात्कारणात् ततोऽपि= बुद्धीच्छादिभिरपि व्यवस्था = सुखदुःखादिव्यवस्था न = न सिद्ध्यति ॥ 
सांख्याः पुरुषनानात्वं वदन्ति । तत्र च कारणम् - " नानात्मानो व्यवस्थात:' (वै.सू.) इति सूत्रोक्तव्यवस्थाम्- 'जननमरणकरणानां प्रतिनियमादयुगपत्प्रवृत्तेश्च । पुरुष बहुत्वं सिद्धम्' (सां. का. 18) इत्यङ्गीकुर्वन्ति । पुरुषस्य साधनप्रकारमपि ' पुरुषोस्ति भोक्तृभावात् ' (सां. का. 17) इति भोक्तृत्वाश्रयतया प्रतिपादयन्ति । इदं द्वयमपि परस्परविप्रतिषिद्धम् । भोक्तृत्वं हि वस्तुतः पुरुषस्य नास्ति, तस्यासङ्गोदासी- नत्वात्, किन्तु प्रकृतेरेव । प्रकृतिस्तु एका, अत एव सर्वसाधारणी च । एवञ्च बिम्बप्रतिबिम्बभावेन प्रकृतिधर्मः यदा पुरुषे भासते, तदाऽविशेषेण सर्वेष्वपि पुरुषेषु भासेत, प्रकृतेरेकत्वाद्विभुत्वाच्च । तथा च भोगव्यवस्थाया दुर्निरूपत्वात् तन्मूलकपुरुषभेदोऽपि दुर्निरूपः । अतः परस्परविरुद्धमुच्यते प्रकृतेर्धर्मः भोगः, पुरुषाश्चानेक इति । न च प्रकृतेरेकत्वेऽपि बुद्धीच्छादेः प्रतिपुरुषं भिन्नतया दर्शनात्, तद्भेदेन भोक्तृत्वभेदात् पुरुषभेदोपपत्तिरिति वाच्यम्; बुद्धीच्छादेरपि प्रकृतिपरिणामरूपत्वेन, प्रकृतिधर्मत्वेन, तस्याश्चै- कत्वात्, बुद्धीच्छादीनामपि पुरुषभेदेन भेदासंभवात् व्यवस्था दुर्निरूपैवेत्यसामञ्जस्यं दुष्परिहरमेव । एवञ्च सांख्यमते असंकीर्णसंसारव्यवस्था, मोक्षश्च दुर्निरूपौ ॥ 
वस्तुतस्तु–तन्मते प्रकृतिः ‘अव्यक्त' पदेनोच्यते, महदादयस्तु 'व्यक्त' पदेनेति 'व्यक्ताव्यक्तज्ञ- विज्ञानात्' इत्यादिनिर्देशात् स्पष्टम् । 'अव्यक्तादीनि भूतानि व्यक्तमध्यानि भारत । अव्यक्तनिधनान्येव' (गी. 11-28) इत्यादौ जीवानां गतागतादिविषये अयं न्यायः प्रदर्शितः । एवञ्च प्रकृतेः अव्यक्तत्वात्, आत्मभेदेन सा भिद्यते न वा? इत्यादिकं वागाद्यतीतमित्यभिप्रायेण 'सामान्यम्' इत्युच्यते । यथा वा सिद्धान्ते 'वाङ्मनसि संपद्यते, मनः प्राणे, प्राणस्तेजसि, तेजः परस्यां देवतायां' (6-8-6) इति परमात्मनि सर्वेषां जीवानामुत्क्रान्तिकाले लयेऽपि न साङ्कर्यम्, तथोपपद्यत इति तेषामाशयः । परन्तु - परमात्मनः सर्वज्ञत्वात्सर्व- शक्तत्वात्सर्वव्यवस्थापकत्वाच्च सर्वमुपपद्येत । प्रकृतेस्तु जडत्वात्तथा नोपपद्यत इत्याचार्याणामाशयः॥७२॥ 
एवं सांख्यमते मोक्षप्रक्रियां निराकृत्य, निर्विशेषवादिनामिवैतत्संमतां जीवन्मुक्तिप्रक्रियामपि निरा- करोति - मुक्तिरित्यादि । मुक्तिर्नाम सकलबन्धनिवृत्तिः । सा च ब्रह्मज्ञानात्, अथवात्मतत्त्वज्ञानात् । आत्मतत्त्वज्ञानं ब्रह्मज्ञानं वैतच्छरीरावच्छेदेनैव वक्तव्यम्, न तु शरीरपातानन्तरम्, शरीरपातानन्तरं ज्ञानसाधना- नामभावात् । एवञ्च यदैतच्छरीरावच्छेदेन ज्ञानं जायते, तदैव सर्वकर्माणां क्षय आवश्यक:- "तद्यथा पुष्करपलाश आपो न श्लिष्यन्त एवमेवंविदि पापं कर्म न श्लिष्यते' (छां.4-14-3) 'तद्यथेहेषीकतूलमग्नौ प्रोतं प्रदूयेत एवं हास्य सर्वे पाप्मानः प्रदूयन्ते' (छां.5-24-3) 'ज्ञानाग्निः सर्वकर्माणि भस्मसात्कुरुते' 
335 
आपस्तम्बादयश्च श्रुतिगतिभिरिमां युक्तिभिश्च व्युदासुः 
जीवन्मुक्तादिशब्दः क्वचिदुपचरितस्तत्समावस्थयैव ॥ ७३ ॥ 
जीवसर: 
= 
= 
(गीता.4-37) इत्यादिदर्शनात् । एवं ज्ञानोत्पत्तिसमनन्तरमेव सर्वकर्मक्षयस्यावश्यकतया, शरीरत्यागात् पूर्वमेव मुक्तिसिद्ध्या, जीवनकाल एव मुक्तिरिति जीवन्मुक्तिरिति निर्विशेषाद्वैतिनो वदन्ति । एवं सांख्या अपि ‘चक्रभ्रमिवद् धृतशरीरः' (सां. का. 67) इति जीवन्मुक्तिं वदन्ति । तदेतद्दूषयति – मुक्ति: प्राणाक्ष - देहादिभिरुपधिभिः अत्यन्तविश्लेषरूपा = प्राणाः = पञ्चप्राणाः, मुख्यः प्राणश्च, अक्षाणि = इन्द्रियाणि, देहादिभिः = देहमनः प्रभृतिभिः, आदिपदेन कर्मवासना ग्राह्या; उपधिभिः = उपाधिभिः अत्यन्तम् = संपूर्णतया विश्लेषरूपा = दुःखानाम्, दुःखहेतूनां च प्राणादीनाम् संपूर्णनिवृत्तिरूपा मुक्तिः, न तु कतिपयानां विश्लेष- रूपा । कतिपयानां विश्लेषस्तु चेतनानां तदा तदा भवत्येव । न हि ते तदानीं मुक्ता इति कश्चिदभ्युपैति । अतः समस्तबन्धनिवृत्तिरेव मुक्तिः । जीवद्भावोऽपि = जीवनमपि तैः = उक्तैः प्राणादिभिस्सर्वैरपि सङ्गमः संबन्ध एव । 'जीव प्राणधारणे' इति हि धातुः । इति = इत्येवं विहतेः = परस्परं विरोधात् जीवतः शरीरादिमतः सा=शरीरादिवियोगरूपा मुक्तिः कथं स्यात् ? । 'वन्ध्यापुत्र' शब्दादिवत् 'जीवन्मुक्ति’पदमेव व्याहतार्थकम् । अत एव – आपस्तम्बबादयश्च = आपस्तम्बादिमहर्षयोऽपि इमाम् = जीवन्मुक्तिम् श्रुतिगतिभिःः श्रुतिक्रमैः युक्तिभिश्च व्युदासुः = निराचकुः । ' वन्ध्या' शब्द : ' पुत्र' शब्दश्च यथा परस्परं न मिलतः, परस्परविरोधादेव, एवमेव 'जीवन्' शब्द: 'मुक्ति' शब्दश्च न मिलतः । अत एव आपस्तम्बप्रभृतयः महर्षयः 'बुद्धे क्षेमप्रापणं तच्छास्त्रैर्विप्रतिषिद्धम्, बुद्धे चेत् क्षेमप्रापणमिहैव न दुःखमुपलभेत' (आ.ध.सू.2- 24-18) इत्यादिना जीवन्मुक्तिं निराचक्रुः । बुद्धे = बुद्धः = प्रबुद्ध:, आत्मज्ञानजननमात्रेण क्षेमप्रापणम् = मुक्तेः प्राप्तिः इति यत्, तत् शास्त्रैः= श्रुत्यादिभिः विप्रतिषिद्धम् = निराकृतम् । आत्मज्ञानजननमात्रेण जीवः न मुक्तो भवतीति तात्पर्यम् । कुतः? बुद्धे क्षेमप्रापणं चेत् = ज्ञानजननमात्रेण तदैव यदि मुक्तिः, तर्हि इह = अस्मिन्नेव लोके दुःखम् लेशतोऽपि नोपलभेत= नानुभूयेत । आत्मज्ञाने जातेऽपि, शरीरं यावत्पर्यन्तमनुवर्तेत प्रारब्धकर्म- वशात्, तावत्पर्यन्तं दुःखानुभवोऽवर्जनीय एव । दुःखानुभवे विद्यमाने, स कथं मुक्तो भवेत् । अतः लेशतः कर्मसद्भावेऽपि मुक्तिशब्दार्थो न भवेदेव । अतो जीवन्मुक्तिः न प्रामाणिकी || 
1 
= 
ननु ' तमेवं विद्वानमृत इह भवति' (पु.सू.) इत्यादौ इह = अत्रैव अमृतः = अमृतत्ववान् भवति इति अत्रैवामृतत्वं श्रूयते । एवं ' अत्र ब्रह्म समश्नुते' (कठ. 2-6-18 ) (बृ. 6-4-7) इत्यादौ अत्र = अस्मिन्नेव लोके ब्रह्म समश्नुते = अनुभवति इति कथनात् 'ब्रह्मानुभवमेव मुक्तिमाचक्षते' (ब्र.सू.भा. 1-2-12) इत्यभिधानाच्च शरीरसद्भावदशायामेव मोक्षः अङ्गीकर्तव्यः । 'जीवन्मुक्ता भवन्त्येते' इत्यादौ कुत्रचित् जीवन्मुक्तिपदप्रयोगस्यैव दर्शनाच्च कथं निराकरणमिति चेत्, । क्वचित् = कुत्रचित् प्रामाणिकैः प्रयुक्तः जीवन्मुक्तादिशब्दः = आदिपदेन इहामृतोभवतीत्यादि ग्राह्यम् । तत्समा- वस्थया=मुक्तितुल्यावस्थया उपचरित एव = औपचारिकप्रयोगरूप एव । 'वर्तमानसामीप्ये वर्तम 
---- 
तत्त्वमुक्ताकलापः 
336 
इत्यादि प्रसिद्धमेव किल । गङ्गासामीप्याभिप्रायेण 'गङ्गायां घोष:' इत्यादिप्रयोगा अपि प्रसिद्धाः किल । तद्वदत्र मुक्तेरतिसन्निहितत्वाद्वा, लेशत एव कर्मणो विद्यमानत्वेन मुक्ततौल्याद्वा औपचारिकः 'मुक्त' 
शब्दः अवगन्तव्यः ॥ 
ननु 'भूयश्चान्ते विश्वमायानिवृत्ति:' (वे. 1 - 10 ) इति अन्ते= शरीरपातकाले भूयः पुनरपि विश्वमायाया निवृत्तेरभिधानात् पूर्वं कतिपयकर्मणां निवृत्तिः, भूयश्च = पुनश्च अन्ते = शरीरत्यागवेलायाम् विश्वमाया- निवृत्तिः - इति श्रवणात्, कर्मणां निवृत्तिः कालद्वये वर्तत इति ज्ञायते । तेन शरीरारंभकप्रारब्धकर्मणामन्तकाले निवृत्तिः, इतरेषां सर्वेषां ज्ञानोत्पत्तिसमनन्तरमेव निवृत्तिः इति जीवन्मुक्तावस्था श्रुतिसिद्धेति चेत्, 
| 
अहो ! बलवती ह्याशा जीविते सहजो नृणाम् । कुशकाशावलम्बेन जिजीविषसि किम् ? बत! ।। 
परंतु, श्वेताश्वतरश्रुतिरियं निर्विशेषवादस्याशनिप्रायैव, यत्र भगवतो गुणानामनन्तत्वं स्वाभाविकत्वं च कण्ठत एवोच्यते ‘परास्य शक्तिर्विविधैव श्रूयते स्वाभाविकी ज्ञान बलक्रिया च' (श्वे. 6-8) इति । अतः पूर्वोक्तवाक्ये 'भूयः' इत्यस्य पूर्वेणैवान्वयः । ' क्षरं प्रधानममृताक्षरं हरः क्षरात्मानावीशते देव एकः । तस्याभिधानाद्योजनात्तत्वभावात् भूयश्चान्ते विश्वमायानिवृत्तिः ॥ ' (वे. 1-10 ) इति पूर्णो मन्त्रः । पूर्वार्धं तु निर्विशेषवादविरुद्धं स्पष्टम् । 'आवृत्तिरसकृदुपदेशात्' (ब्र.सू. 4-1-1) इति आवृतिः सूत्रसिद्धा । सा अभिध्यानादावभिधीयते 'भूयः' इत्यनेन । ननु किमयं मुधाग्रहः ? किं कर्माणि सर्वाण्यपि युगपदेव नश्येरन् । सञ्चितानि तथा नश्येरन्, प्रारब्धानि तु क्रमशः खलु नश्येरन् । अतः प्रारब्धकर्मव्यतिरिक्तानां ज्ञानेन युगपन्नाशो भवति । प्रारब्धकर्मणस्तु शरीरावसाने खलु नाश इति चेत्, सत्यम्- 
1 
विस्मृत्य स्वमतं साधो ! ब्रवीषि किल, कर्मणाम् । कथं वा क्रमशो नाशः सर्वमिथ्यात्ववादिनाम् ॥ 
ननु 'भूयः ' पदस्योक्तरीत्यान्वयो भवतु कामम् । 'अन्ते विश्वमायानिवृतिः' इति कथनादेव, पूर्वं कतिपयमायानिवृत्तेर्लाभादस्मदिष्टार्थलाभ इति चेत्; अयि भोः ! कतिवारं वक्तव्यम् । युगपदेव सर्वमायानिवृत्तिर्न भवेदेव । अतः अन्ते= शरीरावसान एव सर्वमायानिवृत्तिः इति जगन्मिथ्यात्ववादिनां न सङ्गच्छते, किन्तु जगत्सत्यत्ववादिनामेवेत्युक्तमेव । रज्जुसर्पभ्रमः सर्पज्ञानेन किञ्चिदेव निवर्तते किम्? अतो जगत्सत्यत्ववादिनामेवेदं सर्वं सङ्गच्छेतेत्यसकृदुक्तम् । तर्हि जगत्सत्यतावादिभिः कथं जीवन्मुक्तिर्निराक्रियत इति चेत्, उक्तमेवोत्तरम् 'जीवन्मुक्त' पदमौपचारिकमिति । वस्तुतस्तत्रैव तेषामप्यन्ते पर्यवस्यति ॥ 
नह्यन्धकारो दीपेन क्रमशो विनिवर्तते । तद्वदेवेदमज्ञानं नश्येत् ज्ञानेन कृत्स्नशः ॥ 
ननु अज्ञानं सर्वं नष्टमेव । बहुकालादनुवृत्ता तु वासना कथं सकृन्नश्येत् ? इति चेत् - तर्हि स्याद्वासना सत्या, ज्ञानेनानिवृत्तत्वात् ; ज्ञाननिवर्त्यत्वान्मिथ्यात्वस्य । श्रुतावपि 'विश्वमाया' पदमेव वर्तते, न मायावासनेति । वासनाया अपि मायाकार्यत्वात् मायाशब्देनाभिधानमिति चेत्तर्हि मायया सहैव निवृत्ति- रवर्जनीया । अतो जगन्मिथ्यात्ववादे जीवन्मुक्तिर्न समर्थयितुं शक्या ।। 
144. 
337 
[बाधितानुवृत्तिनिरासः ] 
चन्द्रैकत्वादिबुद्ध्या न हि विलयमियाच्चक्षुरर्थादिदोष: 
स्याद्बोधेऽपि द्विचन्द्रप्रभृतिषु हि ततो भ्रान्तिमात्रानुवृत्तिः । विस्रम्भाभावत: स्यात् फलमपि; न तु ते जाघटीति द्वयं तत् 
ब्रह्मान्याशेषबाधादनतिबलतया बाध्यतो बाधकस्य ॥ ७४ ॥ 
जीवसरः 
ननु जगन्मिथ्यात्ववादे एवं दोषेऽपि, सांख्यैर्जगत्सत्यत्वाङ्गीकारात् नेयमनुपपत्तिरिति चेत्, वासनानुवृत्तेरङ्गीकारात्संपूर्णमुक्तिर्न भवेदेव । मतद्वयस्यापि निर्विशेषवादित्वात् भ्रमासंभवस्तुल्य एव । अतश्चै- तन्मतेऽपि जीवन्मुक्तिपदमौपचारिकमेवेति स्पष्टम् ॥ ७३ ॥ 
अन्धस्य जात्यन्धेन यष्टिप्रदानवत् अप्रामाणिकाया जीवन्मुक्तेस्समर्थनायाप्रामाणिकतमां बाधितानुवृत्तिं तदुक्तां निराकरोति - चन्द्रैकत्वेत्यादिना । चन्द्रैकत्वादिबुद्ध्या = 'एकश्चन्द्रः' इत्यादिप्रमात्मकज्ञानेन प्रथममेव विद्यमानेन चक्षुरर्थादिदोषः = ' द्वौ चन्द्रौ' इति भ्रमहेतुभूतः अङ्गुल्यवष्टंभादिः चक्षुरिन्द्रियगतदोषो वा, अर्थगतदूरत्वादिरूपो वा दोषः । चक्षुश्च अर्थश्चेति द्वंद्वः । 'चन्द्रैकत्वादि' इत्यादिपदेन चन्द्राल्पत्वादिभ्रमाणां ग्राह्यतया, तत्र दूरत्वादिदोषाणाम् 'अर्थादि' इत्यादिपदेन ग्रहणम् । विलयम् = नाशम् न हि इयात् = न हि प्राप्नुयात् । आद्येऽपि द्विचन्द्रादिभ्रमस्थलेषु ततो हि = अर्थगतदोषस्य बाधकज्ञानानिवर्त्यत्वादेव हि भ्रान्तिमात्रानुवृत्तिः = ' द्वौ चन्द्रौ' इत्याद्यन्यथादर्शनस्य केवलम् अनुवृत्तिः, न तु भयादीनाम् स्यात् । विस्त्रंभाभावतः = ‘चन्द्रः एकः' इति निश्चयस्य दृढस्य पूर्वं सत्त्वात् ' द्वौ चन्द्रौ' इति दर्शने विश्वासस्याभावात्, प्रत्युत‘अङ्गुल्यमवष्टम्भमूलमिदं द्विचन्द्रदर्शनम्' इति निर्णयस्य च सत्वात् फलमपि=उत्पन्ने ज्ञाने 'इदं ज्ञानं भ्रमः' इति निश्चये यत्फलम् भयाद्यभावः, तदपि स्यात् । प्रकृते इदं सर्वं न घटते । यतः - ते तु सर्वमिथ्यात्व - वादिनस्तव तु तद्द्वयम् = भ्रान्त्यनुवृत्तिः, भयाद्यभावश्च न जाघटीति = सर्वथा न घटते । कुतः ? इति प्रश्ने 'तु' पदेन सूचितमर्थं प्रकटयति - ब्रह्मान्याशेषबाधात् = ब्रह्मव्यतिरिक्तस्य सर्वस्यापि मिथ्यात्वेन, ब्रह्मज्ञानेन मिथ्यादर्शनस्य, तद्धेतोश्च सर्वस्यापि बाधस्यावश्यकत्वेन भ्रमस्य, तद्धेतोरविद्यायाश्चानुवृत्तिः न घटते । ननु मिथ्यादर्शनहेतुभूता भेदवासना सृष्टेरारभ्यानुवर्तमाना दृष्टा, संसारस्यानादित्वात् । तन्निवर्तकं ब्रह्मज्ञानं नूतन- मिदानीमेवोत्पन्नम् । अत इदानीमुत्पन्नं ज्ञानं दुर्बलम् । अतो झटिति तदैव भेदभ्रमनिवर्तनसमर्थं न भवति । अतः एकदैव सर्वोऽपि भ्रमो न निवर्तत इत्यत्र - अनतिबलतयेत्यादि । बाध्यतः = बाध्यजगद्भ्रमापेक्षया बाधकस्य= ब्रह्मज्ञानस्य अनतिबलतया = अधिकबलवत्त्वस्य कदाप्यसंभवात् इदमपि ते न जाघटीति इत्यन्वयः ॥ 
= 
अत्रेदं संपिण्डितं तात्पर्यम् - वस्तुतः 'जीवन्मुक्ति' पदे 'मुक्ति' पदं किञ्चिदुपचरितार्थकमेव तेषामपि संमतम् । न हि पूर्णमुक्तितुल्या जीवन्मुक्तिः । तन्मते 'विदेहमुक्ति' पदेन हि पूर्णमुक्तिः व्यपदिश्यते । विदेहा=देहवियोगवती देहरहिता मुक्तिरित्यर्थः । जीवन्मुक्तिः = सदेहमुक्तिः । एवञ्च परस्परविरुद्धे सदेहत्व- विदेहत्वे एकस्या एव मुक्तेर्विशेषणे न भवितुमर्हतः । अतः सदेहमुक्तिपर्यायं जीवन्मुक्तिपदं यदि मुख्यार्थकम्, 
तत्त्वमुक्ताकलापः 
338 
तदा 'विदेहमुक्ति' रित्यत्र विदेहपदं मुक्तिपदं वा गौणार्थकं वक्तव्यम् ' तस्य तावदेव चिरं यावन्न विमोक्ष्ये अथ संपत्स्ये' (छां. 6-14-2 ) इति श्रुतिः शरीरवियोगसमनन्तरकालिकीं मुक्तिं वदति । तस्येत्यत्र तच्छब्दः पूर्ववाक्योक्तं आचार्यादधिगतोपदेशेन ब्रह्मविद्यायां सिद्धं पुरुषं वक्ति । एवमाचार्यादधिगतब्रह्मविद्यासिद्धस्य पुरुषस्य चिरम् = विलम्बः तावदेव = तावानेव । यावान् विलम्बः? इत्यत्र ' यावत् न विमोक्ष्ये' इति । शरीरात् यावत् न विमुक्तो भविष्यामि, तावानेव विलम्बः = संसारसंबन्धः । अथ = शरीरविमोक्षसमनन्तरमेव संपत्स्ये=परमात्मना संपत्तिं प्राप्स्यामि ? = मुक्तो भविष्यामीत्यर्थः । एवञ्च शरीरसंबन्ध एव बन्धः, शरीरविरह एव मोक्ष इत्यर्थः सिद्धः । एवं सति 'जीवन्मुक्तिः' इत्यत्र जीवनम् = शरीरसंबन्ध:, मुक्तिः = शरीरसंबन्ध- विरहः । द्वयं च स्पष्टं परस्परविरुद्धम् । अतः मुक्तिशब्दार्थः त्याज्यः, अथवा जीवन्शब्दार्थः त्याज्यः । द्वयमपि यदि न त्यज्यते, तदा मुक्तावेव शरीरसंबन्धोऽवर्जनीय इत्यायाति । एवं सति 'विदेहमुक्ति' पदे विदेहपदं गौणार्थकं वक्तव्यम् । अथवा मुक्तिपदं वा गौणार्थकं वक्तव्यम् । एवं सति सदेहमुक्तिः, विदेहमुक्तिश्चैकैव स्यात् । तत्र विदेहमुक्तेरेव परमलक्ष्यत्वात्, तत्पदे लक्षणा न युक्तेति सदेहमुक्तिपद एव लक्षणाङ्गीकृता । ततश्च जीवन्मुक्तिर्न मुख्येति तादृशगौणमुक्तेरितरैरप्यङ्गीकारात् न कश्चन विशेषः ॥ 
9 
एवं वस्तुतत्त्वे सत्यपि जात्यन्धकुमारमृतिन्यायेन केचन जीवन्मुक्तिसमर्थनाय बाधितानुवृत्तिं समर्थयन्ति । ‘चन्द्रः एक एव' इति सुदृढे निश्चये सत्यपि अङ्गुल्यवष्टंभादिना द्वौ चन्द्रौ दृश्येते इति सर्वानुभवसिद्धम् । अत्र बाधकज्ञानसत्वात् द्विचन्द्रज्ञानं भ्रम इति स जानाति । एवमेव तत्त्वमस्युपदेशेन विश्वस्य सर्वस्य मिथ्यात्वज्ञाने जातेऽपि, लेशतो वासनाया अनुवृत्त्या जगद्दर्शनेऽनुवर्तमानेऽपि, जगन्मिथ्यात्व- ज्ञानस्य सुदृढत्वात् तस्य बन्धो न भवति । स एवायं जीवन्मुक्त इति । तदेतन्न सङ्गच्छते, दृष्टान्तस्य विपरीतत्वात् । यतस्तत्र ‘एकश्चन्द्रः' इति ज्ञानेन चन्द्रद्वित्वभ्रमो न निवर्तेत । ज्ञानेनाज्ञानं बाध्यते, न तु अङ्गुल्यवष्टंभदोषोऽपगच्छति । अतश्च द्विचन्द्रभ्रमोऽप्यनुवर्तते । प्रकृते तु ब्रह्मव्यतिरिक्तस्य सर्वस्यापि मिथ्यात्वात्, ब्रह्मज्ञानेन दोषस्य सर्वस्यापि निवृत्तेरावश्यकत्वात्, भ्रमस्यानुवृत्तिर्दुरुपपादा | यद्यनुवृत्तिः स्यात्कदापि न निवर्तेति जीवन्मुक्तिरेवात्यन्तिकी मुक्तिः स्यात् ॥ 
ननु संसारहेतुभूताया अविद्यायास्समग्रतो निवृत्तत्वात् नास्त्येव तस्य संसारबन्धः । अथापि सृष्टेरारभ्यैतावत्कालं बहुजन्मस्वभ्यस्तत्वात् भेददर्शनाभ्यासजन्या भेदवासनानुवर्तेतैव । अतश्च तादृशभेद- वासनानिवृत्तयेऽभेदभावनादाय किञ्चिदिव विलम्बोऽनिवार्यः । यथा वा निवृत्तेऽपि सर्पभ्रमे भयादिलेशः, तन्मूलककम्पादिकञ्चानुवर्तते, अथापि पूर्वस्थित्यपेक्षया सर्पाभावज्ञानसत्वान्न भ्रमानुवृत्तिः, तद्वदेव मध्यस्था- वस्था संसारमोक्षयोः जीवन्मुक्तावस्थेत्युच्यते । यथा वा घटनिर्माता कुलालो दण्डेन चक्रं भ्रामयित्वा दण्डं निरस्य घटं करोति । चक्रमपि दण्डमन्तरापि भ्रमदेव वर्तते वेगवशात् किञ्चित्कालम् । तद्वदत्रापि संसारदर्शनसत्त्वेऽपि बन्धाभावात्स जीवन्मुक्त उच्यते इति चेत्, इदमपि न क्षोदक्षमम् । दृष्टान्ते सर्वत्र रज्जुसर्पादेः प्रातिभासिकत्वम्, तद्धेतुभूतदोषादेः भ्रमकार्यभयकम्पादेः व्यावहारिकसत्यत्वमिति, भ्रमनिवृत्तावपि तत्कार्यानुवृत्तिर्युक्ता । चक्रभ्रमणस्थले तु वेगस्य, भ्रमणस्य चेत्युभयोस्सत्यत्वाद्युज्यते सर्वम् । भवन्मते तु 
145. 
339 
[मुक्तिवादोपसंहारः ] 
स्वातन्त्र्यं ब्रह्मणैक्यं पशुपतिसमतां वासनोच्छेदमात्रं 
धीसन्तानप्रणाशं निजमतिसुखयोर्नित्ययोः सन्निकर्षम् । 
जीवसरः 
ब्रह्मव्यतिरिक्तस्य सर्वस्यापि मिथ्यात्वात्, ब्रह्मज्ञानेन निवृत्तिरनिवार्या । अत इदं सर्वं केवलमात्मवञ्चनामात्रम् । भेदवासनापेक्षयाऽभेददर्शनस्याल्पकालत्वादित्यादिकं तु दुरवस्थम्, अभेददर्शनाभ्यासकालं यावत्दवासनाया अपि सहैवानुवर्तमानत्वात्, कदाप्यभेदर्शनस्य भेदवासनापेक्षयाधिकबलवत्त्वस्य न संभव इति, अनिर्मोक्षप्रसङ्ग एव । तदिदमुक्तम्, 'अनतिबलतया बाध्यतो बाधकस्ये 'ति । अतस्तन्मते जीवन्मुक्तिर्दुस्साधा || 
ननु भवन्मतेऽपि जगतस्सत्यत्वेऽपि सांसारिकसुखादेः भ्रमत्वेन मिथ्यात्वावश्यंभावात् क्रमेणैव निवृत्तिरावश्यकीति दोषस्समान इति शङ्क्यम्; सांसारिकसुखस्य बौद्धमत इव भ्रमत्वाभावात् । परं तु तस्यात्यल्पत्वात् तत्त्यागः । तर्हि अल्पे महत्त्वबुद्धिः भ्रम एव किल । सोऽपि क्रमश एव निवर्तेतेति दोषस्तदवस्थ एवेति चेत्, पित्तोपहतस्य क्षीरे तिक्तत्वभ्रमवत्कर्मौपाधिकं तत् । भ्रमकारणानां सत्यत्वेऽपि व्याधिनिवृत्तौ क्रमेण तिक्तत्वबुद्धिनिवृत्तिवदेव बन्धनिवृत्तिरपि क्रमेणैवेति सर्वमुपपद्यते ॥ 
ननु सिद्धान्तेऽपि 'अत्र ब्रह्म समश्नुते' (कठ. 2-6-14) इत्यादिकमुपासनाकालिकब्रह्मानुभवा- भिप्रायमित्यङ्गीकारात् किमिति 'जीवन्मुक्ति' पदे प्रद्वेष इति चेत्; 
अहो! कथं बोधनीयो बालिशस्त्वं न बुध्यसे । स्मृतावायान्ति वाल्मीकिवचनान्यत्र पश्यत ।। 
‘यदन्तरं सिंहसृगालयोर्वने यदन्तरं स्यन्दनिकासमुद्रयोः । सुराग्र्यसौवीरकयोर्यदन्तरं तदन्तरं वै तव राघवस्य च ॥ यदन्तरं काञ्चनसीसलोहयोः यदन्तरं चन्दनवारिपङ्कयोः । यदन्तरं हस्तिबिडालयोर्वने तदन्तरं दाशरथेस्तवैव च ॥ यदन्तरं वायसवैनतेययोः' (अरण्य. 47-47) इत्यादिवाक्यानि मनोहराणि || परन्तु मानवब्रह्मानन्दयोस्तुलनं बुधः । को वा विवेकी जानीयात्, ततोऽप्येतत्तु दुर्वचम् | 
को वा मनीषी ऊहितुमपि शक्नुयात्, सदेहविदेहमुक्त्यानन्दयोस्तारतम्यं वाचामगोचरमित्यस्त्या- नन्दतारतम्यवादस्यावसरः । अत एव - 
इयमेव स्थितिर्जीवन्मुक्तिर्या शास्त्रसंमता । नव्यवेदान्तशास्त्रस्य सीमेति परिगृह्यताम् ।। समये त्वखिलं स्पष्टं भविष्यति यदीच्छति । भगवान् सर्वभूतात्मा समयस्स निरीक्ष्यताम् ॥ 
एवञ्च – उक्तरीत्या सदेहविदेहमुक्त्योर्वैलक्षण्यविषये वा, प्रमेयस्वरूपविषये वा नास्ति पक्षभेदः । 'जीवन्मुक्त' पदविषय एव विवादः । तत्रापि तत्पदस्यौपचारिकत्वेऽपि नाभिप्रायभेद इति विज्ञेयम् ॥ ७४ ॥ 
एवं स्थालीपुलाकन्यायेन मुक्तिविषये प्रबलान् वादान् निरस्य, एवमेवैतरेषामपि वादानां निरासोऽ- वगन्तव्य इति दिक्प्रदर्शनाय, पक्षभेदान् प्रदर्श्य, तेषामपि निरस्तप्रायतामाह संक्षेपेण – स्वातन्त्र्यमित्यादि । स्वातन्त्र्यम्, ब्रह्मणैक्यम् – इत्यादीनि पदानि द्वितीयान्तानिं । स्वातन्त्र्यम्- - शून्याद्वैतं च मुक्तौ जल्पतां 
- 
वः = युष्माकं श्रुतिः उपकृतये - बुद्धिशुद्धौ साहाय्याय कल्पताम् इत्यन्वयः ।। 
- 
तत्त्वमुक्ताकलापः 
340 
चित्तेन स्वात्मसौख्यानुभवमुपलवद्भावमूर्ध्वप्रयाणं 
शून्याद्वैतं च मुक्तौ श्रुतिरुपकृतये कल्पतां जल्पतां वः ॥ ७५ ॥ 
इति तत्त्वमुक्ताकलापे जीवसर: 
१ – स्वातन्त्र्यम् – निरङ्कुशं स्वातन्त्र्यं मुक्तस्य भवतीति पाशुपतैकदेशिनः लकुलीशाः। सर्वेषामपि मुक्तानां यदि निरङ्कुशं स्वातन्त्र्यम्, सर्वे सर्वत्र युगपत् प्रवर्तेरन् । तथा च परस्परघर्षणादिकमनिवार्यं स्यात् । तत्प्रयुक्ताशान्तिरप्यवर्जनीया स्यात् । अशान्तौ च ' अशान्तस्य कुतस्सुखम् ' ( गीता. 2-66) । अतस्स परमपुरुषार्थः कथं स्यात्? यद्यपि वैदिकानामपि 'स स्वराड् भवति तस्य सर्वेषु लोकेषु कामचारो भवति' (छां.7-25-2) इति श्रुत्या स्वाराज्यमेव मुक्तिः संमता । परं तु स्वातन्त्र्यं किंरूपमित्यादिकं पूर्वमेव (श्लो.63) निरूपितम् । अतो निरङ्कुशं स्वातन्त्र्यं न मुक्तिः ।। 
२ - ब्रह्मणैक्यम् - ब्रह्मैवोपाध्यवच्छिन्नं जीवः । उपाधिरपि मिथ्या । तादृशोपाधिनिवृत्तौ ब्रह्मणै- क्यापत्तिः मुक्तिरिति ब्रह्मविवर्तवादिनः । प्रकृतसविशेषाद्वैतप्रतिकोटिभूतनिर्विशेषाद्वैतवादिनां मतमिदं बहुधा परिशीलितं पुरस्तादत्रैव ॥ 
३ - पशुपतिसमताम् - केवलपाशुपतानाम् मतमिदम् । तथा ह्युक्तं भोजराजेन 'मुक्तात्मनोऽपि शिवाः (त. प्र. ) इत्यादिना । इदमपि परिशीलितं पुरस्तात् (श्लो. 11) ॥ 
४ - वासनोच्छेदमात्रम् - विज्ञानवादिनो वदन्ति – विशुद्धविज्ञानक्षणपरंपरापरिशेषो मोक्ष इति । अनादिवासनावशात्संसारः । तादृशवासनाया निवृत्तौ विशुद्धा परिशिष्यते विज्ञानक्षणपरंपरा । सैव स्थितिः मुक्तिरिति । अयं वादः पूर्वमेव (जड. 29) निरस्तः । ' धीसन्तानप्रणाशम्' इति समनन्तरवक्ष्यमाण- मतवैलक्ष्यण्यायात्र ‘मात्र' पदम् ॥ 
५ - धीसन्तानप्रणाशम् - अन्ते 'शून्याद्वैतम्' इति प्रत्येकं प्रसिद्धशून्यवादिनां लङ्कावतारसूत्रानु- यायिनां कथनात् माध्यमिकैकदेशिनः प्रज्ञाकरगुप्तस्य मतमिदम् । धीसन्तानमङ्गीकृत्य तस्योच्छेदोऽस्मिन् पक्षे । अन्तिमपक्षे तु धीसन्तानोऽपि न सत्य इति विशेषः । विज्ञानक्षणपरंपराया अहमर्थस्थानापन्नाया अप्युच्छेद ' एव मोक्षः । ' अहमेव न किञ्चिचेत् भयं कस्य भविष्यति' इति न्यायादित्यर्थः । अहमर्थ- विनाशस्य पुरुषार्थत्वं कथं भवेत् ? अयं वादोऽपि पूर्वमेव आत्मनो नित्यत्वाहमर्थत्वसमर्थनेनैव निरस्तः ॥ 
६ – निजमतिसुखयोर्नित्ययोस्सनिकर्षम् – नैयायिकैकदेशिनः भूषणकारस्य मतम् । नित्यं सुखमात्मधर्मभूतं मुक्तावभिव्यज्यते । तच्च तथैव मुक्तावभिव्यक्तेन नित्येन ज्ञानेन गृह्यते, स्वप्रकाशवस्तुनोऽ- नङ्गीकारात् । तद्ग्रहणार्थं ज्ञानमावश्यकमिति तदाशयः । इदमपि मतम् पूर्वमेव निरस्तम् ॥ 
७ - चित्तेन स्वात्मसौख्यानुभवम् - इति कुमारिलभट्टस्य मतम् । स्वात्मैव सर्वेषामपि स्वयं प्रीतिविषयः । स्वीयेष्वपि तत्प्रयुक्त एव प्रीत्यतिशयः । ' आत्मनस्तु कामाय सर्वं प्रियं भवति' (बृ.6-5-6) 
1 
341 
जीवसर: 
इति श्रुतिश्च प्रसिद्धा । यद्यपि तस्याः श्रुतेरन्यादृश एवार्थः सिद्धान्ते वर्ण्यते, अथाप्ययमप्यर्थो वैज्ञानिकः नापनुद्यते । वस्तुतस्तु स्वात्मपरमात्मनस्तत्त्वमतिगहनम् । 'श्रुत्वाप्येनं वेद न चैव कश्चित्' (गी. 2-29) इति श्रुतिरेव भगवती स्तब्धा भवति । अतोऽर्थद्वयमपि तत्तदधिकारिभेदेन विवक्षितम् । परन्तु भट्टकुमारिलेनापि स्वप्रकाशवस्त्वनभ्युपगमात् अन्तःकरणमूलक एव स्वात्मानुकूलत्वग्रह इत्यतः 'चित्तेन स्वात्मसौख्यानुभवः' इत्युक्तम् । अस्यापि भूषणकारमतनिराकरणेनैव निरासः सिद्धः ॥ 
८ – उपलवद्भावम् – ‘पाषाणकल्पमुक्तिः' इति परैरुपहास्यमानम्, वैशेषिकोक्तम् । इदमपि पूर्वं (श्लो. 69) निरस्तम् । आत्मनः स्वप्रकाशत्वानङ्गीकारात्, मुक्तौ ज्ञानादिगुणानामप्यनङ्गीकारात्, पाषणस्य आत्मनश्च को वा विशेषः ? कथं वायं पुरुषार्थः स्यात् ? 
९ - उर्ध्वप्रयाणम् - सततोर्ध्वगमनं मुक्तिरिति जैना: । अथवा अलोकाकाशपर्यन्तमूर्ध्वं गत्वा तत्र तिष्ठति जीव इति जैनैकदेशिनः । आत्मनः स्वरूपमेव स्वतोऽलौकिकम्, कर्मबन्धवशात्प्रतिरुद्धं तिष्ठति । कर्मणां निश्शेषक्षये प्रतिबन्धकनिवृत्या सर्वं लोकमतीत्योपर्युपरि गच्छति । उपरितनाकाशभागस्या- नन्तत्वात्, उपर्युपरि गच्छन्नेव वर्तते इति केचित् । अस्त्यवधिः कश्चित् । लौकिकाकाशोपरि तु वैकुण्ठ- लोकवत् अलौकिकाकाशो वर्तते । तत्पर्यन्तं गच्छतीति चापरे । सुखं दुःखनिवृत्तिर्वा पुरुषार्थः स्यात्, न तूर्ध्वगमनम् । अतोऽस्य पुरुषार्थत्वासंभवादेव स्वतो निरासः सिद्धः ॥ 
| 
१० - शून्याद्वैतम् - निस्स्वभावत्वरूपं शून्यमेव परमं तत्त्वमिति माध्यमिकाः । परतन्त्रस्वभावं किञ्चित्, यथा गुणादयः निरन्तरं गुणिपरतन्त्राः, अवयविनः अवयवपरन्त्राः । परिनिष्पन्नस्वभावं किञ्चित्; यथा बीजादिकं वृक्षात्मना परिनिष्पद्यते, अथवा परिणमते । परिकल्पितस्वभावं किञ्चित्, यथा रज्जुः सर्पात्मना परिकल्प्यते । लोके सर्वमप्येतत्स्वभावान्यतमान्वितम् । तत्त्वं तु एतत्स्वभावानन्वितत्वात् निस्स्वभाव- मुच्यते । अत एवैतेषां - 'शून्यविवर्तवादिनः' इति प्रथा । शून्यं तत्त्वम् । तस्य विवर्तरूपम् जगत्=जगति यद्यदुच्यते, तत्तद्विरुद्धतया वर्तनात् तत्त्वं विवर्तरूपम् = दुर्निरूपमित्यर्थः । एवं सत्यैहिकामुष्मिकसकलव्यवहार- विलोपप्रसङ्गात् जगदुच्छृङ्खलं स्यादित्यनुवदितुमप्यनर्हः प्रामाणिकानामित्यभिप्रायेणाचार्यैः गत्यन्तराभावात् ग्रन्थान्ते (अद्र.स.132) शिष्यहितार्थं स्थूलरूपेणैवं निराकारि, पूर्वमेव विस्तरेण निरस्तम् ॥ ८११ पृ.) 
एवं जल्पताम्=स्वेच्छया वदताम् वः = युष्माकम्, श्रुतिः = अशेषजगद्धितानुशासनैकपरा भगवती अलौकिकी वाक् उपकृतये = स्वहितनिर्णये साहाय्याय कल्पताम् - इति जगद्धितप्रवणैकचेतोभिः परमाचार्यै- राशंस्यते - 'सर्वे जनास्सुखिनो भवन्तु' इति ॥ ७५ ॥ 
एवमाशासमानानां विज्ञानमूर्त्या स्वयंवृतानामेषामाचार्यप्रवराणामयमाशयः - ' न वयं पूर्वग्रहादि- पीडिता इमं ग्रन्थं व्यरचयाम । किन्तु - 
'वेदे संजातखेदे मुनिजनवचने प्राप्तनित्यावमाने सङ्कीर्णे सर्ववर्णे सति तदनुगुणे निष्प्रमाणे पुराणे । मायावादे समोदे कलिकलुषवशाच्छून्यवादेऽविवादे वेदत्राणाय सर्वं कृतमिदमनघं वेदमूर्तेर्नियोगात् ॥' 
तत्त्वमुक्ताकलापः 
342 
‘अकंपनीयान्यपनीतिभेदैरलंकृषीरन् हृदयं मदीयम् । 
शङ्काकलङ्कापगमोज्वलानि तत्त्वानि सम्यञ्चि तव प्रसादात् ॥' 
एवं प्रार्थयतो हार्दं ज्ञानविज्ञानरूपिणम् । देवम्, तस्य कथं बुद्धिरपमार्गे पदं न्यसेत् ? | अथापि कालदेशाधिकार्यौचित्यमुखान् बहून् । आलोच्यैव हि वक्तव्यं लोकस्य हितमिच्छता । इत्थमाचार्यवर्योऽयं वेदप्रामाण्यहेतवे । अग्रन्थयदिमं सर्वं श्रीहयास्यनियोगतः ॥ 
अतस्सुष्ठुक्तमाचार्यैः – ‘श्रुतिरुपकृतये कल्पताम्' इति । यद्यपि 'वेदानिमं लोकममुं च परित्यज्यात्मानमन्विच्छेत्' (आप.ध.सू.2-24-18) इति ऐहिकामुष्मिकलोकवत् वेदानामपि परित्यागे महर्षिणा विहिते वेदपरित्राणायावतीर्णा आचार्या इति कथं युज्यत इति शङ्का स्यात् । परन्तु - 
CHATR 
तर्हि मत्स्यादिरूपेणावतीर्णो भगवान् कथम् ? उद्धारायैव वेदानामित्याहुर्वैदिकोत्तमाः ।। बहुना किमिहोक्तेन स एवाहैवमेव हि । ' त्रैगुण्यविषया वेदा निस्त्रैगुण्यो भवेति च ॥ वेदैस्सर्वैरहं वेद्य इत्यप्याह स एव हि । सर्वं समाहितं पूर्वं पौनःपुन्येन किं फलम् ॥ 'यश्च मूढतमो लोके यश्च बुद्धेः परं गतः । तावुभौ सुखमेधेते क्लिश्यत्यन्तरितो जनः॥ ' तिष्ठ त्वं वा यथाजातः बुद्ध्यतीतो भवाथवा । अर्धप्रज्ञस्तु मा भूयाः, मा च तर्कपरायणः ॥ जीवनस्य परं लक्ष्यं मा विस्मरत जातुचित् । मार्गः कदापि नैव स्याल्लक्ष्यमित्यवधार्यताम् ।। वेदाः परादुस्तं योऽन्यं वेदं वेद निजात्मनः । आत्मार्थं निखिलं प्रोक्तमिति निश्चप्रचं किल ॥ प्राप्ते त्वात्मनि किं साध्यं साधनैः सकलैरपि । लक्ष्यं जातु न विस्मर्तव्यमात्मनो हितमिच्छता ।। दुर्दर्शमतिगंभीरं दृष्ट्वाऽऽत्मानं परात्परम् । अर्पयामोऽखिलं तस्मै धन्याः स्याम च मा चिरम् ॥ 
क 
इति तत्त्वमुक्ताकलापव्याख्यायां सर्वङ्कषायां 
जीवसर: 
शशी (SEL.Be) (ध 
किलो मका 
कुण्ड क 
PRISMERES SPREET FIFIELETED 
-क 
क 
भकर 