<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | ०२</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/" rel="feed" type="application/rss+xml" title="आगमे विश्वासटिप्पन्यः" />

    <meta property="og:url" content="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/">
  <meta property="og:site_name" content="आगमे विश्वासटिप्पन्यः">
  <meta property="og:title" content="०२">
  <meta property="og:description" content="द्वितीयः परिच्छेदः
अथ सामान्यपूजापद्धतिः
तत्र ब्राह्म्येमुहूर्ते उत्थाय मुक्तस्वापः रात्रिवासस्त्यक्त्वा शिरसि
सहस्रदलकमलकर्णिका स्थितं श्वेतवर्ण गुरुं द्विभुजं
वराभयकरं श्वेतमाल्यानुलेपनं स्वप्रकाशरूपं
स्ववामस्थितसुरक्तशक्त्या स्वप्रकाशरूपया सहितं विभाव्य
मानसोपचारैराराध्य नमस्कुर्यात् ।
यथा-
अखण्डमण्डलाकारं व्याप्तं येन चराचरम् ।
तत्पदं दर्शितं येन तस्मै श्री गुरवे नमः ।
अज्ञानतिमिरान्धस्य ज्ञानाञ्जनशलाकया ।
चक्षुरुन्मीलितं येन तस्मै श्री गुरुवे नमः ।
ततो मूलादिब्रह्मरन्ध्रान्तं मूलविद्यां विभावयेत् ।
मूलविद्यां कुण्डलिनीम् ॥
तथा च योगिनीहृदये-
विद्या कुण्डलिनीरूपा मण्डलत्रयभेदिनी ॥ १ ॥
अन्यत्रापि-
ध्यायेत्कुण्डलिनीं सूक्ष्मां मूलाधारनिवासिनीम् ।
तामिस्ट-देवतारूपां सार्द्धत्रिवलयान्विताम् ।
कोटिसौदामिनीभासां स्वयम्भुलिङ्गवेष्टिताम् ।
तामुत्थाय महादेवीं प्राणमन्त्रेण साधकः ।
उद्यद्दिनकरद्योतां यावच्छ्वासं दृढासनः ।
अशेषाशुभशान्त्यर्थं समाहितमनाः शिवम् ।
तत्प्रभापटलव्याप्तं शरीरमै चिन्तयेत् ॥ २ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="aryah">

  <meta itemprop="name" content="०२">
  <meta itemprop="description" content="द्वितीयः परिच्छेदः
अथ सामान्यपूजापद्धतिः
तत्र ब्राह्म्येमुहूर्ते उत्थाय मुक्तस्वापः रात्रिवासस्त्यक्त्वा शिरसि
सहस्रदलकमलकर्णिका स्थितं श्वेतवर्ण गुरुं द्विभुजं
वराभयकरं श्वेतमाल्यानुलेपनं स्वप्रकाशरूपं
स्ववामस्थितसुरक्तशक्त्या स्वप्रकाशरूपया सहितं विभाव्य
मानसोपचारैराराध्य नमस्कुर्यात् ।
यथा-
अखण्डमण्डलाकारं व्याप्तं येन चराचरम् ।
तत्पदं दर्शितं येन तस्मै श्री गुरवे नमः ।
अज्ञानतिमिरान्धस्य ज्ञानाञ्जनशलाकया ।
चक्षुरुन्मीलितं येन तस्मै श्री गुरुवे नमः ।
ततो मूलादिब्रह्मरन्ध्रान्तं मूलविद्यां विभावयेत् ।
मूलविद्यां कुण्डलिनीम् ॥
तथा च योगिनीहृदये-
विद्या कुण्डलिनीरूपा मण्डलत्रयभेदिनी ॥ १ ॥
अन्यत्रापि-
ध्यायेत्कुण्डलिनीं सूक्ष्मां मूलाधारनिवासिनीम् ।
तामिस्ट-देवतारूपां सार्द्धत्रिवलयान्विताम् ।
कोटिसौदामिनीभासां स्वयम्भुलिङ्गवेष्टिताम् ।
तामुत्थाय महादेवीं प्राणमन्त्रेण साधकः ।
उद्यद्दिनकरद्योतां यावच्छ्वासं दृढासनः ।
अशेषाशुभशान्त्यर्थं समाहितमनाः शिवम् ।
तत्प्रभापटलव्याप्तं शरीरमै चिन्तयेत् ॥ २ ॥">
  <meta itemprop="wordCount" content="56388">
  <meta name="twitter:card" content="summary">
  <meta name="twitter:title" content="०२">
  <meta name="twitter:description" content="द्वितीयः परिच्छेदः
अथ सामान्यपूजापद्धतिः
तत्र ब्राह्म्येमुहूर्ते उत्थाय मुक्तस्वापः रात्रिवासस्त्यक्त्वा शिरसि
सहस्रदलकमलकर्णिका स्थितं श्वेतवर्ण गुरुं द्विभुजं
वराभयकरं श्वेतमाल्यानुलेपनं स्वप्रकाशरूपं
स्ववामस्थितसुरक्तशक्त्या स्वप्रकाशरूपया सहितं विभाव्य
मानसोपचारैराराध्य नमस्कुर्यात् ।
यथा-
अखण्डमण्डलाकारं व्याप्तं येन चराचरम् ।
तत्पदं दर्शितं येन तस्मै श्री गुरवे नमः ।
अज्ञानतिमिरान्धस्य ज्ञानाञ्जनशलाकया ।
चक्षुरुन्मीलितं येन तस्मै श्री गुरुवे नमः ।
ततो मूलादिब्रह्मरन्ध्रान्तं मूलविद्यां विभावयेत् ।
मूलविद्यां कुण्डलिनीम् ॥
तथा च योगिनीहृदये-
विद्या कुण्डलिनीरूपा मण्डलत्रयभेदिनी ॥ १ ॥
अन्यत्रापि-
ध्यायेत्कुण्डलिनीं सूक्ष्मां मूलाधारनिवासिनीम् ।
तामिस्ट-देवतारूपां सार्द्धत्रिवलयान्विताम् ।
कोटिसौदामिनीभासां स्वयम्भुलिङ्गवेष्टिताम् ।
तामुत्थाय महादेवीं प्राणमन्त्रेण साधकः ।
उद्यद्दिनकरद्योतां यावच्छ्वासं दृढासनः ।
अशेषाशुभशान्त्यर्थं समाहितमनाः शिवम् ।
तत्प्रभापटलव्याप्तं शरीरमै चिन्तयेत् ॥ २ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/sAmya-vaiShamye\/kriyA\/sangrahaH\/bRhat-tantra-sAraH\/02\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/sAmya-vaiShamye\/kriyA\/sangrahaH\/bRhat-tantra-sAraH\/02.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>







    <link rel="stylesheet" href="/AgamaH/webpack_dist/uiLib.css">
<link rel="stylesheet" href="/AgamaH/css/uiLibPrint.css" media="print" >
<link rel="stylesheet" href="/AgamaH/css/fonts.css" >
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> ०२</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०२">०२</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>द्वितीयः परिच्छेदः</p>
<p>अथ सामान्यपूजापद्धतिः</p>
<p>तत्र ब्राह्म्येमुहूर्ते उत्थाय मुक्तस्वापः रात्रिवासस्त्यक्त्वा शिरसि<br>
सहस्रदलकमलकर्णिका स्थितं श्वेतवर्ण गुरुं द्विभुजं<br>
वराभयकरं श्वेतमाल्यानुलेपनं स्वप्रकाशरूपं<br>
स्ववामस्थितसुरक्तशक्त्या स्वप्रकाशरूपया सहितं विभाव्य<br>
मानसोपचारैराराध्य नमस्कुर्यात् ।</p>
<p>यथा-</p>
<p>अखण्डमण्डलाकारं व्याप्तं येन चराचरम् ।<br>
तत्पदं दर्शितं येन तस्मै श्री गुरवे नमः ।<br>
अज्ञानतिमिरान्धस्य ज्ञानाञ्जनशलाकया ।<br>
चक्षुरुन्मीलितं येन तस्मै श्री गुरुवे नमः ।<br>
ततो मूलादिब्रह्मरन्ध्रान्तं मूलविद्यां विभावयेत् ।<br>
मूलविद्यां कुण्डलिनीम् ॥</p>
<p>तथा च योगिनीहृदये-</p>
<p>विद्या कुण्डलिनीरूपा मण्डलत्रयभेदिनी ॥ १ ॥</p>
<p>अन्यत्रापि-</p>
<p>ध्यायेत्कुण्डलिनीं सूक्ष्मां मूलाधारनिवासिनीम् ।<br>
तामिस्ट-देवतारूपां सार्द्धत्रिवलयान्विताम् ।<br>
कोटिसौदामिनीभासां स्वयम्भुलिङ्गवेष्टिताम् ।<br>
तामुत्थाय महादेवीं प्राणमन्त्रेण साधकः ।<br>
उद्यद्दिनकरद्योतां यावच्छ्वासं दृढासनः ।<br>
अशेषाशुभशान्त्यर्थं समाहितमनाः शिवम् ।<br>
तत्प्रभापटलव्याप्तं शरीरमै चिन्तयेत् ॥ २ ॥</p>
<p>एतत्स्य नित्यत्वमाह गौतमीये-</p>
<p>इदानीं पूर्वकृत्यञ्च प्रसङ्गात्कथयामि ते ।<br>
यत्कृत्वाधिकारितां याति मन्त्रयन्त्रार्चनादिषु ।<br>
येन विना न सिद्ध्ः स्यान्नरकञ्च प्रपद्यते ॥ ३ ॥</p>
<p>यामले च-</p>
<p>प्रातःकृत्यमकृत्वा तु यो देवीं भक्तितोऽर्चयेत् ।<br>
निष्फला तस्य पूजा स्याच्छौचहीना यथा क्रिया ॥ ४ ॥</p>
<p>लक्ष्मीकुलार्णवेऽपि-</p>
<p>सन्ध्यया तु विहीनो यो न दीक्षाफलमाप्नुयात् ।<br>
इति वचनात्तस्यावश्यकत्वम् ॥ ५ ॥<br>
वैदिकसन्ध्यानन्तरं तान्त्रिकसन्ध्या कर्त्तव्या ।</p>
<p>तदुक्म्-</p>
<p>वैदिकी तान्त्रिकी सन्ध्या यथानुक्रमयोगतः ॥ ६ ॥</p>
<p>अथ सन्ध्याप्रयोगः -</p>
<p>तत्र शक्तिविषये-</p>
<p>ॐ आत्मतत्त्वाय स्वाहा, ॐ विद्यातत्त्वाय स्वाहा, ॐ शिवतत्त्वाय<br>
स्वाहा इत्याचामेत् ।<br>
अन्यत्राचमनमात्रम् ॥</p>
<p>तथा च स्वतन्त्रतन्त्रे-</p>
<p>आत्मविद्याशिवैस्तत्त्वैराचामेत्साधकाग्रणीः ।<br>
वह्निजायां ततो दत्त्वा शुद्धेन पाथसा प्रिये ॥</p>
<p>मालिनीतन्त्रे-</p>
<p>आचामेदात्मतत्त्वाद्यैः प्रणवाद्यैर्द्विठान्तकैरिति ।<br>
ततो जले गङ्गे चेत्यादिना तीर्थमावाह्य मूलेन कुशेन त्रिवारं<br>
भूमौ जलं क्षिपेत् ।<br>
तज्जलेन सप्तधा मूर्द्धानमभिषिञ्चेत् ।<br>
ततः प्राणायामषडङ्गन्यासौ कृत्वा वामहस्ततले जलं<br>
निधाय दक्षिणहस्तेन जलमाच्छाद्य हं यं वं लं रम् इति<br>
त्रिवारमभिमन्त्र्य, मूलमुच्चरन्गलितोदकविन्दुभिस्तत्त्वमुद्रया<br>
मूर्द्धनि सप्तधाभ्युक्षणं कृत्वा, शेषजलं दक्षिणहस्ते<br>
समादाय, तेजोरूपं ध्यात्वा, इडयाकृष्य, देहान्तःपापं<br>
प्रक्षाल्य, कृष्णवर्णं तज्जलं पापरूपं ध्यात्वा, पिङ्गलया<br>
विरेच्य, पुरःकल्पितवज्रशिलायां फडिति मन्त्रेण<br>
पापपुरुषस्वरूपं तज्जलं क्षिपेदित्यघमर्षणम् ।<br>
गङ्गे चेत्यादिमन्त्रं तीर्थेऽपि पठेत्, तीर्थे तदद्विगुणफलमिति<br>
स्मृतेः ।</p>
<p>तथा च गौतमीये-</p>
<p>आचम्य विधिवन्मत्री शुचौ देशे च संविशेत् ।<br>
जले संयोज्य तीर्थानि त्रिवारं मूलमन्त्रतः ।<br>
क्षिपेद्भूमौ कुशाग्रेण सप्तधा मूर्ध्नि सेचयेत् ॥</p>
<p>तन्त्रान्तरे-</p>
<p>पुनराचम्य विन्यस्य षडङ्गमपि धर्मवित् ।<br>
वामहस्ते जलं गृह्य गलितोदकविन्दुभिः ।<br>
सप्तधा प्रोक्षणं कृवा मूर्ध्नि मन्त्रं समुच्चरन् ।<br>
अवशिष्टोदकं दक्षहस्ते सङ्गृह्य बुद्धिमान् ।<br>
इडयाकृष्य देहान्तः क्षालितं पापसञ्चयम् ।<br>
कृष्णवर्णं तदुदकं दक्षनाड्या विरेचयेत् ।<br>
दक्षहस्ते तु तन्मन्त्री पापरूपं विचिन्त्य च ।<br>
पुरतो वज्रपाषाणे निक्षिपेदस्त्रमुच्चरन् ॥ ७ ॥</p>
<p>अन्यत्रापि-</p>
<p>षडङ्गन्यासमाचर्य वामहस्ते जलं ततः ।<br>
गृहीत्वा दक्षिणेनैव सम्पुटं कारयेद्बुधः ।<br>
शिव-वायु-जल-पृथ्वीवह्निबीजैस्त्रिधा पुनः ।<br>
अभिमन्त्र्य च मूलेन सप्तधा तत्त्वमुद्रया ।<br>
निक्षिप्य तज्जलं मूर्ध्नि शेषं दक्षे निधाय च ।<br>
शरीरान्तःस्थितं पापं क्षालयेत्साधकाग्रणीः ॥ ८ ॥ ततोहस्तं<br>
प्राक्षाल्याचम्य ह्रीं हं सः ॐ घृणि सूर्य आदित्य इति मन्त्रेण<br>
वा सूर्यायार्घ्यं दद्यात् ॥</p>
<p>तथा सम्मोहनतन्त्रे-</p>
<p>शिवबीजं वह्निसंस्थं वामनेत्रविभूषितम् ।<br>
विन्दु नादात्मकं देवि हंसः पदमथो लिखेत् ।<br>
अनेन मनुना मन्त्रो भास्करस्य प्रियेण तु ।<br>
अर्घ्यं दद्यादिति शेषः ।<br>
विशेषस्तु स्नानप्रकरणे वक्तव्यः ॥ ९ ॥<br>
ततः ॐ सूर्यमण्डलस्थायै अमुकदेवतायै नमः, इत्यनेन<br>
तद्गायत्र्या वा त्रिवारं जलं निक्षिप्य तत्तद्देवताया गायत्रीं<br>
जपेत् ॥ १० ॥</p>
<p>तथा चार्घ्यानन्तरं ज्ञानार्णवे-</p>
<p>ततश्च प्रजपेद्धीमान्गायत्रीं परमाक्षरीम् ।<br>
गायत्री तु स्नान प्रकरने वक्तव्या ॥ ११ ॥</p>
<p>नन्दिकेश्वरसंहितायाम्-</p>
<p>यावन्न दीयते चार्घ्यं भास्कराय महात्मने ।<br>
तावन्न पूजयेद्विष्णुं शङ्करं वा महेश्वरीम् ॥ १२ ॥</p>
<p>गौतमीये-</p>
<p>एवं ते कथिता मन्त्रसन्ध्या मन्त्रफलाप्तये ।<br>
न कुर्याद्यदि मोहेन न दीक्षाफलमाप्नुयात् ॥ १३ ॥ सन्ध्यात्रयं<br>
तथा कुर्याद्ब्राह्मणो विधिपूर्वकम् ।<br>
तन्त्रोक्तविधिपूर्वन्तु शूद्रः सन्ध्यां समाचरेत् ।<br>
सङ्क्षेपसन्ध्यामथवा कुर्यान्मन्त्री ह्यशक्तितः ।<br>
सायं प्रातश्च मध्याह्ने देवं ध्यात्वा मनुं जपेत् ।<br>
सन्ध्यायां पतितायान्तु गायत्रीं दशधा जपेत् ॥ १४ ॥</p>
<p>अथ स्नान विधिः</p>
<p>नद्यादौ दत्वा वैदिकस्नानं कृत्वा तान्त्रिकस्नानमाचरेत् ॥ १५ ॥</p>
<p>तथा च गौतमीयतन्त्रे-</p>
<p>अथ स्नानं तथा कुर्याद्यथाशास्त्रविधानतः मलप्रक्षालनं<br>
स्नानं स्वशाखोक्तं समाचरेत् ।<br>
मन्त्रस्नानं ततः कुर्यात्कर्मणा सिद्धिहेतवे ॥ १६ ॥</p>
<p>तद्यथा-</p>
<p>ॐ अद्येत्यादि अमुकदेवताप्रीतये स्नानमहं करिष्ये इति सङ्कल्पं<br>
कुर्यात् ॥ १७ ॥</p>
<p>तथा च कुलचुडामणौ-</p>
<p>ताम्रपात्रं सदूर्वञ्च सतिलं सजलं तथा ।<br>
गृहीत्वामुकदेवस्य प्रीतये स्नानामाचरेत् ॥ १८ ॥</p>
<p>ततः षडङ्गन्यास-</p>
<p>प्राणायामौ कृत्वा ॐ गङ्गे च यमुने चैव गोदावरि सरस्वति ।<br>
नर्मदे ।<br>
सिन्धुकावेरि जलेस्मिन् सन्निधिं कुरु ।<br>
इत्येनेनाङ्कुशमुद्रया सूर्यमण्डलात्तीर्थमावाह्य, वमिति<br>
धेनुमुद्रया अमृतीकृत्य, कवचेनावगुण्ठ्य, अस्तेण संरक्ष्य,<br>
मूलेनैकादशधाभिमन्त्र्य, सूर्याभिमुखं<br>
द्वादशवारिधारां निक्षिप्य,<br>
तस्मिन्निष्ठदेवताचरणारविन्दनिःसृते जले त्रिर्निर्मज्य, देवतां<br>
ध्यायन्मूलमन्त्रं यथाशक्ति जपन्, उदकेन त्रिवारजपेन<br>
कलशमुद्रया त्रिवारमात्मानमभिषिच्य, वैदिकसन्ध्यातपर्णं<br>
कृत्वा, सूर्यार्घ्यं दत्त्वा, तान्त्रिकाघमर्षणादि वारिधारान्तं<br>
कर्म कुर्यात् ॥ १९ ॥</p>
<p>तथा च यामले-</p>
<p>ध्यात्वा जलाञ्जलीन् क्षिप्ता तर्पयेदिष्टदेवताम् ॥ २० ॥</p>
<p>तत्र क्रममाह-</p>
<p>ॐ देवांस्तर्पयामि, ॐ ऋषीस्तर्ययामि, ॐ पितॄंस्तर्पयामि, इति<br>
सन्तर्प्यगुरुं परमगुरुं परापरगुरुं परमेष्ठिगुरुञ्च<br>
तर्पयेत् ॥</p>
<p>तथा च-</p>
<p>देवान् ऋषीन् पितॄंश्चैव तं कल्पोक्तविधानतः ।<br>
गुरुपङ्कि पुरा तर्प्य तर्पयेदिष्टदेवताम् ॥ २१ ॥<br>
विषणवे तु विशेषः ।<br>
नारदं पर्वतं जिष्णुं निशठोद्घवदारुकम् ।<br>
विश्वक्सेनञ्च शैनेयं गुरुञ्च तर्पयेत्रिशः ।</p>
<p>वाक्यन्तु-</p>
<p>ॐ नारदं तर्पयामि इत्यादिक्रमेण प्रयोगः ॥ २२ ॥<br>
ततो मूलमुच्चार्य अमुकदेवतां तर्पयामि नमः इति विष्णुविषयम् ।</p>
<p>तथा च गौतमीये-</p>
<p>आदौ मन्त्रं समुच्चार्य श्रीपूर्वं कृष्णमित्यपि ।<br>
तर्पयामिपदञ्चोक्त्वा नमोन्तं तर्पयेत्ततः ॥ २३ ॥<br>
अन्यत्र मूलमुच्चार्यम् अमुक्तदेवतां तर्पयामि ।</p>
<p>तथा च तन्त्रान्तरे-</p>
<p>तर्पयामिपदं योज्यं मन्त्रान्तेष्वेषु नामसु ।<br>
द्वितीयान्तेषु चेत्येवं तर्पणस्य मनुः स्मृतः ॥ २४ ॥<br>
शक्तिविषये पुनः ।<br>
मूलच्चार्य अमुकदेवीं तर्पयामि स्वाहा ।<br>
होमतर्पणयोः स्वाहेति तत्तन्मन्त्रवचनात् ॥ २५ ॥</p>
<p>तथा च नीलतन्रे-</p>
<p>मन्त्रान्ते नाम उच्चार्य तर्पयामि ततः परम् ।<br>
स्वाहान्तं तर्पयन्त्वेवम् इत्यादि ॥ २६ ॥</p>
<p>विशुद्धेश्वरे-</p>
<p>विद्यां पूर्वं समुच्चार्य तदन्ते देवताभिधाम् ।<br>
तर्पयामीति सम्प्रोक्त्वा स्वाहान्तस्तर्पणे मतः ।<br>
पञ्चविंशतिसङ्ख्या वा दशधा वा त्रिधापि वा ।<br>
मूलमन्त्रं समुच्चार्य श्रीकृष्णं तर्पयेत्सुधीः इति<br>
गौतमीयवचनात्पञ्चविंशतिवारं दशधा त्रिधा वा सन्तर्पयेत्<br>
॥ २७ ॥<br>
अत्र श्रीकृष्णमित्युपलक्षणम् ।<br>
शक्तिविषये त्रिधा तर्पणम् ।<br>
स्नानकर्मणि सम्प्राप्ते मूर्ध्नि मन्त्री जलाञ्जलिम् ।<br>
विद्ययाथ त्रिशः कुर्यात्पूतास्तु त्रिः पयः पिबेत् ॥<br>
तर्पणञ्च त्रिधा भूयस्त्रिधा च प्रोक्षणं तेनोरिति<br>
कुलामृतवचनात् ॥ २८ ॥<br>
ततश्च तदावरणदेवतानां प्रत्येकेन सकृत्तर्पयेत् ।</p>
<p>तथा च कुलार्णवे-</p>
<p>एकैकमञ्जलिं तोयं परिवारान् प्रतर्पयेत् ।<br>
तत्राशक्तश्चेन्मूलमन्त्रमुच्चार्य इष्टदेवतामात्रं तर्पयेत् ॥ २९ ॥</p>
<p>तथा च-</p>
<p>अशक्तौ मूलमुच्चार्य देवीमात्रं प्रतर्पयेत् ॥ ३० ॥<br>
ततो जलादुत्थाय धौते वाससी परिधायाचम्य ह्रीं हंसः<br>
इदमर्घ्यं स्वाहा ।<br>
तारादौ तु ह्रीं हंसः मार्त्तण्डभैरवाय<br>
प्रकाशशक्तिसहिताय इदमर्घ्यं स्वाहा ।</p>
<p>तन्त्रान्तरे-</p>
<p>सूर्यमन्त्रं समुच्चार्य मार्त्तण्डभैरवाय च ।<br>
प्रकाशशक्तिसहिताय इदमर्घ्यं ततः पठेत् ।<br>
स्वाहान्तं मन्त्रमुच्चार्यम् अर्घ्यं दत्वा जपेन्मनुम् ॥ ३१ ॥</p>
<p>श्रीविद्याविषये तु-</p>
<p>ऐं ह्रीं श्रीं ह्रां ह्रीं सः मार्त्तण्डभरवाय<br>
प्रकाशशक्तिसहिताय<br>
ग्रहराशिनक्षत्रतिथियोगकरणपरिवारसहिताय इदमर्घ्यं स्वाहा<br>
इदमर्घ्यं दत्त्वा, तत्तद्देवता गायत्रीं शतधा वा जपेत् ॥ ३२ ॥</p>
<p>तथा च तन्त्रान्तरे-</p>
<p>अष्टोतरशतावृत्त्या गायत्रीं प्रजपेत्सुधीः ।<br>
महापातकयुक्तोऽपि प्रजपेद्दशधा यदि ।<br>
सत्यं महादेवि मुक्तो भवति तत्क्षणात् ।<br>
इति दशधा शक्ताशक्तभेदेन ॥ ३३ ॥<br>
गायत्रीजपानन्तरं सर्पणं वा ।</p>
<p>तथा च-</p>
<p>सूर्यमण्डलवासिन्यै देवतायै ततः परम् ।<br>
अर्घ्यमञ्जलिमादाय गायत्र्या वा त्रिरुत्क्षिपेत् ।<br>
यथाशक्ति जपेद्देवीं गायत्रीं तदनन्तरम् ।<br>
तर्पणार्थं समाचम्य प्राणानायम्य साधकः ।<br>
ध्यात्वा जलाञ्जलि क्षिप्त्वा तर्पयेदिष्टदेवताम् ।<br>
इति यामलवचनात् ॥ ३४ ॥</p>
<p>गायत्री तु-</p>
<p>त्रैलोक्यमोहनाय विद्महे कामदेवाय धीमहि तन्नो विष्णुः<br>
प्रचोदयात् ।<br>
इति विष्णुगायत्री ।<br>
नारायणाय विद्महे वासुदेवाय धीमहि तन्नो विष्णु प्रचोदयात् ।<br>
इति नारायणगायत्री ।<br>
वज्रनखाय विद्महे तीक्ष्णदंष्ट्राय धीमहि तन्नो नरसिंहः<br>
प्रचोदयात् ।<br>
इति नृसिंहगायत्री ।<br>
वागीश्वराय विद्महे हयग्रीवाय धिमहि तन्नो हंसः प्रचोदयात् ।<br>
इति हयग्रीवगायत्री ।</p>
<p>गोपालगायत्रि तु-</p>
<p>कृष्णाय विद्महे दामोदराय धीमहि तन्नो विष्णुः प्रचोदयादिति ।<br>
दशरथाय विद्महे सीतावल्लभाय धीमहि तन्नो रामः प्रचोदयात्<br>
।<br>
इति रामगायत्री ।<br>
तत्पुरुषाय विद्महे महादेवाय धीमहि तन्नो रुद्रः प्रचोदयात् ।<br>
इति शिवगायत्री ।<br>
तत्पुरुषाय विद्महे वक्रतुण्डाय धीमहि तन्नो दन्ती प्रचोदयात् ।<br>
इति गणेशगायत्री ।<br>
दक्षिणामूर्त्तये विद्महे ध्यानस्थाय धीमहि तन्नो धीशः<br>
प्रचोदयात् ।<br>
इति दक्षिणामूर्तिगायत्री ।<br>
आदित्याय विद्महे मार्त्तण्डाय धीमहि तन्नः सूर्यः प्रचोदयात् ।<br>
इति सूर्यगायत्री ।<br>
कामदेवाय विद्महे पुष्पवाणाय धीमहि तन्नोऽनङ्गः<br>
प्रचोदयात् ।<br>
इति कामदेवगायत्री ।<br>
सर्वसम्मोहिन्यै विद्महे विश्वजनन्यै धीमहि तन्नः शक्तिः<br>
प्रचोदयात् ।<br>
इति शक्तिगायत्री ।<br>
त्वरितायै विद्महे महानित्यायै धिमहि तन्नो देवी प्रचोदयात् ।<br>
इति त्वरितागायत्री ।<br>
ऐं वागीश्वर्यै विद्महे क्लीं कामेश्वर्यै धीमहि सौस्तनः<br>
शक्तिप्रचोदयात् ।<br>
कालभैरवी गायत्री ।<br>
ऐं त्रिपुरादेव्यै विद्महे क्लीं कामेश्वर्य धीमहि सौस्तनः क्लिन्ने<br>
प्रचोदयात् ।<br>
इति त्रिपुरासुन्दरी गायत्री ।<br>
त्रिपुरायै विद्महे भैरव्यै धीमहि तन्नो देवी प्रचोदयात् ।<br>
इति भैरवीगायत्री ।<br>
महादेव्यै विद्महे दुर्गायै धीमहि तन्नो देवी प्रचोदयात् ।<br>
इति दुर्गागायत्री ।<br>
नारायण्यै विद्महे दुर्गायै धीमहि तन्नो गौरी प्रचोदयात् ।<br>
इति जयदुर्गागायत्री ।<br>
महालक्ष्म्यै विद्महे महाश्रियै धीमहि तन्नः श्रीः प्रचोदयात् ।<br>
इति लक्ष्मीगायत्री ।<br>
वाग्देव्यै विद्महे कामराजाय धीमहि तन्नो देवी प्रचोदयात् ।<br>
इति सरस्वती गायत्री ।<br>
नारायण्यै विद्महे भुवनेश्वर्यै धीमहि तन्नो देवी प्रचोदयात् ।<br>
इति भुवनेश्वरी-गायत्री ।<br>
भगवत्यै विद्महे माहेश्वर्यै धीमहि तन्नोऽन्नपूर्णे प्रचोदयात्<br>
।<br>
इति अन्नपूर्णागायत्री ।<br>
महिषमर्दिन्यै विद्महे दुर्गायै धीमहि तन्नो घोरे प्रचोदयात् ।<br>
इति महिषमर्दिनीगायत्री ।<br>
वैरोचिन्ये विद्महे छिन्नमस्तायै धीमहि तन्नो देवी प्रचोदयात् ।<br>
इति छिन्नमस्तागायत्री ।<br>
कलिकायै विद्महे श्मशानवासिन्यै धिमहि तन्नो देवो प्रचोदयात् ।<br>
इति कालिकागायत्री ।<br>
तारायै विद्महे महोग्रायै धीमहि तन्नो देवी प्रचोदयात् ।<br>
इति तारागायत्री ।<br>
गरुडाय विद्महे सुपर्णाय धीमहि तन्नो गरुडः प्रचोदयात् ।<br>
इति गरुडगायत्री ॥ ३५ ॥</p>
<p>ध्यानन्तु-</p>
<p>प्रातः, उद्यदादित्यसङ्काशां पुस्तकाक्षकरां स्मरेत् ।<br>
कृष्णाजिनधरां ब्राह्मीं ध्यायेत्तारकितेऽम्बरे ॥</p>
<p>मध्याह्ने-</p>
<p>श्यामवर्णा चतुर्बाहुं शङ्खचक्रलसत्कराम् ।<br>
गदापद्मधरां देवीं सूर्यासन-कृताश्रयाम् ॥ ३६ ॥</p>
<p>सायाह्ने वरदां देवीं गायत्रीं संस्मरेद्यतिः ।<br>
शुक्लां शुक्लाम्बरधरां वृषासनकृताश्रयाम् ।<br>
त्रिनेत्रां वरदां पाशं शूलञ्च नृकरोटिकाम् ।<br>
सूर्यमण्लमध्यस्थां ध्यायन् देवीं समभ्यसेत् ॥ ३७ ॥</p>
<p>त्रिपुरादौ ध्यानविशेषो यथा-</p>
<p>प्रातराधारकमले हुतभ्ङ्मण्लोपरि ।<br>
वाग्बीजरूपां विद्याया विद्युत्पटलभास्वराम् ।<br>
पुष्पबाणेक्षुकोदण्डपाशाङ्कुशलसत्कराम् ।<br>
स्वेच्छागृहीतवपुषीं गुरु विद्याक्षरात्मिकाम् ॥ ३८ ॥<br>
मध्याह्ने हृदयाम्भोजकर्णिके सूर्यमण्डले ।<br>
कामबीजात्मिकां देवीमलक्तकरसारुणाम् ।<br>
प्रसूनवाणपुण्ड्रेक्षु-चापपाशाङ्कुशान्विताम् ।<br>
परितः स्वात्ममुख्याभिः षट्त्रिंशत्तत्त्वशक्तिभिः ॥ ३९ ॥<br>
सायमाज्ञासरोजस्थे चन्द्रे चन्द्रसमद्युतिम् ।<br>
शक्तिबीजात्मिकां चाप-बाण-पाशाङ्कुशान्विताम् ।<br>
युगन्तियाक्षराकारां स्फटिकाभरणान्विताम् ।<br>
चिन्तयित्वा भगवतीं नित्याभिः परिवारिताम् ॥ ४० ॥</p>
<p>तारादौ तु-</p>
<p>ह्रीं हंसः इति सूर्यार्घ्यं दत्त्वा, ताम्रादिपात्रे<br>
चन्दनार्ककुसुमापराजिता-पुष्पाणि निक्षिप्य,<br>
उद्यदादित्यमण्डलवर्तिन्यै नित्यचैतन्योदितायै श्रीमदेकजटायै<br>
स्वाहा इत्यर्घ्यं दत्त्वा, गायत्रीं जपेदिति विशेषः ।</p>
<p>तदुक्तं नीलतन्त्रे-</p>
<p>उद्यदादित्यमण्डलवर्त्तिन्यै च समुद्धरेत् ।<br>
नित्यचैतन्योदितायै स्वाहेति च मनुः स्मृतः ।<br>
अन्यत्र कालिकामन्त्रे एकजटापदस्थाने कालिकापदप्रयोगः ॥ ४१ ॥<br>
ततः सूर्यमण्डले देवतां विभाव्य मूलमन्त्रं यथाशक्ति<br>
जप्त्वा, संहारमुद्रया देवतां स्वहृदयमानीय, तीर्थ<br>
नमस्कृत्य, यागस्थानमाविशेदिति स्नानविधिः ॥ ४२ ॥<br>
ततः सामान्यार्घ्यं स्थापनाद्यसनोपवेशनान्तं<br>
दीक्षापद्धत्युक्तं कर्म समाप्य वामे ॐ गुरुभ्यो नमः, ॐ<br>
परमगुरुभ्यो नमः, ॐ परापरगुरुभ्यो नमः ।<br>
दक्षिणे ॐ गणेशाय नमः ।<br>
मूर्ध्नि मूलमुच्चार्य अमुक्तदेवतायै नमः ।</p>
<p>तथा च गौतमीये-</p>
<p>कृताञ्जलिपुटो भूत्वा वामे गुरुत्रयं यजेत् ।<br>
गुरुञ्च परमादिञ्च परापरगुरुन्तथा ।<br>
दक्षपार्श्व गणेशञ्च मूर्ध्नि देवं विभावयेत् ।<br>
ततः पडितिमन्त्रेण गन्धपुष्पाभ्यां करौ संशोध्य<br>
ऊर्ध्वोर्ध्वं तालत्रयं दत्त्वा, छोटिकाभिर्दशदिग्बन्धनं<br>
कृत्वा, रमिति जलधारया वह्निप्राकारं विचिन्त्य भूतशुद्धिं<br>
कुर्यात् ॥ ४३ ॥</p>
<p>तद्यथा-</p>
<p>स्वाङ्के उत्तानो करौ कृत्वा सोऽहमिति हृदयस्थं जीवान्तानं<br>
दीपकलिकाकारं मूलाधारस्थितकुलकुण्डलिन्या सह<br>
सुषुम्नावर्मना मूलाधार-स्वाधिष्ठानमणिपूरकानाहत-<br>
विशुद्धाज्ञाख्यषट्चक्राणि भित्त्वा,<br>
शिरोऽवस्थिताधोमुखसहस्रदलकमलकर्णिकान्तर्गतपरमात्मानि<br>
संयोज्य, तत्रैव पृथिव्यप्ते जीवाय्वाकाश-गन्ध-रस-स्पर्श-<br>
शब्द-नासिका-जीह्वा-चक्षुस्त्वक्-श्रोत्र-वाक्पाणि-पाद-<br>
पायूपस्थ-प्रकृतिमनोबुद्ध्यऽहङ्काररूप-चतुर्विंशति-<br>
तत्त्वानि विलीनानि विभाव्य, यमिति वायुबीजं धूम्रवर्णं<br>
वामनासापुटे विचिन्त्य, तस्य षोडशवारजपेन वायुना<br>
देहमापूर्यं नासापुटौ धृत्वा, तस्यचतुःषष्टिवार जपेन<br>
कुम्भकं कृत्वा, वामकुषिस्थि-कृष्णवर्णपापपुरुषेण सह<br>
देहं संशोष्य तस्य द्वात्रिंशद्वारजपे दक्षिणनासया वायु।य्<br>
रेचयेत् ।<br>
ततो दक्षिणनासापुटे रमिति वह्निबीजं रक्तवर्ण ध्यात्वा, तस्य<br>
षोडशवारजपेन वायुना देहमापूर्यं, नासापुटौ धृत्वा,<br>
तस्य चतुःषष्टिवारजपेन कुम्भकं कृत्वा, वामकुक्षिस्थ-<br>
कृष्णवर्णपापपुरुषेण सह देहं मूलाधारस्थित वह्निना<br>
दग्ध्वा, तस्य द्वात्रिंशद्वारजपेन वामनासया भस्मना सह<br>
वायुं रेचयेत् ॥ ४४ ॥</p>
<p>ठमितिचन्द्रबीजं शुक्लवर्णं वामनासिकायां ध्यात्वा, तस्य<br>
षोडशवारजपेन ललाटे चन्द्रं नीत्वा नासापुटौ धृत्वा, वमिति<br>
वरुणबीजस्य चतुःषष्टिवारजपेन<br>
तस्माल्ललाटचन्द्राद्गलितसुधया मातृकावर्णात्मिकया<br>
समस्तदेहं विरर्च्य, लमिति पृथ्विबीजस्य द्वात्रिंशद्वारजपेन<br>
देहं सुदृढं विचिन्त्य, अक्षिणेन वायुं रेचयेत् ।<br>
मात्रासङ्ख्यया वा ।</p>
<p>तदुक्तं गौतमीये ।<br>
सुषुम्नावर्त्मना सोऽहमिति मन्त्रेण योजयेत् ।<br>
सहस्रारे शिवस्थाने परमात्मनि देशिकः ।<br>
धूर्मवर्णं ततो वायुबीजं षड्विन्दुलाञ्छितम् ।<br>
पूरयेदिडया वायुं सुधीः षोडशमात्रया ।<br>
मात्रया तु चतुःषट्या कुम्भयेच्च सुषुम्नया ।<br>
द्वात्रिंशन्मात्रया मन्त्रो रेचयेत्पिङ्गलाख्यया ।<br>
पूरयेदनया चैव सञ्चिन्त्य नीलमारुतम् ।<br>
रक्तवर्णं वह्निबीजं त्रिकोणं स्वस्तिकान्वितम् ।<br>
तेन पूरकयोगेन मात्रया षोडशाख्यया ।<br>
चतुःषष्ट्या मात्रया च निर्दहेत्कुम्भकेन तु ।<br>
वामपार्श्वस्थितं पापपुरुषं कज्जलप्रभम् ।<br>
ब्रह्महत्याशिरस्कञ्च स्वर्णस्तेय भुजद्वयम् ।<br>
सुरापानहृदा युक्तं गुरुतल्पकटिद्वयम् ।<br>
तत्संसर्गि-पदद्वन्द्वमङ्ग-प्रत्यङ्ग-पातकम् ।<br>
उपपातकरोमाणं रक्तश्मश्रु विलोचनम् ।<br>
खड्गचर्मधरं क्रुद्धमेवं कुक्षौविचिन्तयेत् ।<br>
मूलाधारोत्थितेनैव वह्निना निर्दहेच्च तम् ।<br>
एवं सन्दह्य परितो द्वात्रिंशन्मात्रया ततः ।<br>
भस्मना सहितं मन्त्रो रेचयेदिडया पुनः ।<br>
वामनाड्यां चन्द्रबीजं कुन्देन्द्वयुतसप्रभम् ।<br>
भालेन्दुराजे संयोज्य ततः षोडशमात्रया ।<br>
षुषुम्नया चतुःषष्टिमात्रया तोयबीजकम् ।<br>
ध्यात्वामृतमयीं सृष्टिं पञ्चाशद्वर्णरूपिणीम् ।<br>
तया देहं विचिन्त्यैवं मनसा पिङ्गलाध्वना ।<br>
द्वात्रिंशन्मात्रया मन्त्री लं बीजेन दृढं नयेत् ।<br>
स्वस्थाने हंसमन्त्रेण पुनस्तेनैव वर्त्मना ।<br>
जीवं तत्त्वानि चानीय स्वस्थाने स्थापयेत्ततः ।<br>
इति कृत्वा भूतशुद्धिं मातृकान्यासमाचरेत् ॥<br>
ततः हंस इति बीजं स्वहृदयमानीय कुलकुण्डलिनीं पृथिव्यादीनि<br>
यथास्थाने स्थापयेत् ॥ ४४ क ॥</p>
<p>विशेषस्तु शक्तिविषये-</p>
<p>हंस इति जीवादिकं परमशिवे संयोज्य सोऽहमिति मन्त्रेण<br>
स्वस्थानमानयेत् ।</p>
<p>तथा च तन्त्रान्तरे-</p>
<p>सोऽहमेवं समाभास्य जीवं हृदि समानयेत् ॥ ४५ ॥</p>
<p>शूद्रे तु विशेषो वाराहीतन्त्रे-</p>
<p>हंसाख्यं न स्मरेत्शूद्रो भूतशूधो कदाचन ।<br>
स्मरणान्नरकं याति दीक्षा च विफला भवेत् ॥ ४६ ॥</p>
<p>शारदायाम्-</p>
<p>जीवं तेजोमयं ध्यात्वा नमोमन्त्रेण योजयेत् ॥ ४७ ॥</p>
<p>भूतशुद्धिपदव्युत्पत्तिमाह विशुद्धेश्वरे-</p>
<p>शरीराकारभूतानां यद्विशोधनम् ।<br>
अव्ययब्रह्मसंयोगाद्भूतशुद्धिरियं मतेति ॥ ४८ ॥</p>
<p>वाराहीये-</p>
<p>मूलाधारात्ततो जीवं ब्रह्ममार्गेण देशिकः ।<br>
हंसेन पुष्कर स्थाने परमात्मनि योजयेत् ।<br>
ब्रह्ममार्गेण देशिकः ।<br>
हंसेन पुष्करस्थाने परमात्मनि योजयेत् ।<br>
ब्रह्ममार्गः सुषुम्ना ॥ ४९ ॥</p>
<p>त्रिपुरासारसमुच्चये-</p>
<p>संयोज्य जीवमथ दुर्गममध्यनाडीमार्गेण पुष्करनिविष्टशिवे<br>
सुसूक्ष्मे ॥ ५० ॥<br>
तत आं सोऽहम् इति पठित्वा हृदि हस्तं दत्त्वा प्राणप्रतिष्ठां<br>
कुर्यात् ॥</p>
<p>ज्ञनार्णवे-</p>
<p>प्राणप्रतिष्ठया पश्चाज्जीवं देहे नियोजयेत् ।<br>
मुखवृत्तं समुच्चार्यं हंसस्तु विपरीतकम् ।<br>
उद्धरेत्परमेशानि विद्येयं त्र्यक्षरी मता ।<br>
प्राणप्रतिष्ठामन्त्रोऽयं सर्वकर्माणि साधयेत् ।<br>
तेनैव विधिना देवि स्थिरो कुर्यान्निजां तनुम् ॥ ५१ ॥</p>
<p>पुरश्चरणचन्द्रिकायाम्-</p>
<p>अथवान्यप्रकारेण भूतशुद्धिर्विधीयते ।<br>
धर्मकन्दसमुद्भूतं ज्ञाननालसुशोभनम् ।<br>
ऐश्वर्याष्टदलोपेतं परं वैराग्यकर्णिकम् ।<br>
स्वीयहृत्कमलं ध्यायेत्प्रणवेन प्रकाशितम् ।<br>
कृत्वा तत्कर्णिकासंस्थं प्रदीपकलिकानिभम् ।<br>
जीवात्मानं हृदि ध्यात्वा भूले सञ्ञ्चिन्त्य कुण्डलीम् ।<br>
षुषुम्नावर्त्मनात्मानं परमात्मनि योजयेत् ॥ ५२ ॥</p>
<p>अथ मातृकान्यासः</p>
<p>तत्र मातृकाया ऋष्यादिन्यासः ।<br>
अस्य मातृकामन्त्रस्य ब्रह्म-ऋषिर्गायत्रीच्छन्दो मातृकासरस्वती<br>
देवता हलो बीजानि स्वराः शक्तयो मातृकान्यासे विनियोगः ।<br>
शिरसि ॐ ब्रह्मणे ऋषये नमः, मुखे ॐ गायत्रीच्छन्दसे नमः,<br>
हृदि ॐ मातृकासरस्वत्यै देवतायै नमः, गुह्ये ॐ व्यञ्जनेभ्यो<br>
बीजेभ्यो नमः, पादयो ॐ स्वरेभ्यः शक्तिभ्यो नमः ।</p>
<p>तथा च ज्ञानार्णवे-</p>
<p>मातृकां शृणु देविशि न्यसेत्पापनिकृन्तनीम् ।<br>
ऋषिर्ब्रह्मास्य मन्त्रस्य गायत्रीच्छन्द उच्यते ।<br>
देवता मातृका देवी बीजं व्यञ्जनमुच्यते ।<br>
शक्तयस्तु स्वरा देवि षडङ्गन्यासमाचरेत् ।</p>
<p>ततः कराङ्गन्यासो-</p>
<p>अं कं खं गं घं ङम् आम् अङ्गुष्ठाभ्यां नमः ।<br>
इं चं छं जं झं ञम् ईं तर्जनीभ्यां स्वाहा ।<br>
उं टं ठं डं ढं णम् ऊं मध्यमाभ्यां वषट् ।<br>
एं तं थं दं धं नम् ऐम् अनामिकाभ्यां हुम् ।<br>
ॐ पं फं बं भं मम् औं कनिष्ठाभ्यां वौषट् ।<br>
अं यं रं लं वं शं षं सं हं लं क्षम् अः<br>
करतलऋष्ठाभ्यां फट् ।<br>
एवं हृदयादिषु ।<br>
अं कं खं गं घं ङम् आं हृदयाय नमः इत्यादि क्रमेण<br>
न्यसेत् ।</p>
<p>तथा च ज्ञार्णवे-</p>
<p>अम् आं मध्ये कवर्गन्तु इम् ईं मध्ये चवर्गकम् ।<br>
उम् ऊं मध्ये टवर्गन्तु एम् ऐं मध्ये तवर्गकम् ।<br>
ॐ औं मध्ये पवर्गन्तु विन्दुयुक्तं न्यसेत् प्रिये अनुस्वार-<br>
विसर्गान्तौ यशवगौ सलक्षकौ ।<br>
हृदयञ्च शिरो देवि शिखा कवचकं तथा ।<br>
तेत्रमन्त्रं न्यसेत् ङेऽन्तं नमः स्वाहा क्रमेण तु ।<br>
वषट् हुं वौषडन्तञ्च फडन्तं योजयेत्प्रिये ।<br>
षडङ्गोऽयं मातृकायाः सर्वपापहरः स्मृतः ॥</p>
<p>अथान्तर्मातृका अगस्त्यसंहितायाम्-</p>
<p>एकैकवर्णानेकैकपत्रान्ते विन्यसेत्प्रिये ।<br>
अकारादिषोडशस्वरान् सविन्दून्षोडशदलकमले कण्ठमूले<br>
न्यसेत् ।<br>
ककारादि-द्वादशवर्णान् दशकमले नाभौ त्यसेत् ।<br>
वकारादिषड्वर्णान् सविन्दून् षडदलकमले लिङ्गमूले न्यसेत् ।<br>
वकारादि चतुरोवर्णान् सान्ताञ्चतुर्दलकमले मूलाधारे न्यसेत् ।<br>
हक्षवर्णद्वयं द्विदलकमले भ्रूमध्ये न्यसेत् ।</p>
<p>तथा च ज्ञानार्णवे-</p>
<p>द्व्यष्टपत्राम्बुजे कण्ठे स्वरान् षोडश विन्यसेत् ।<br>
द्वादशच्छदहृत्पद्मे कादीन्द्वादश विन्यसेत् ।<br>
दशपत्राम्बुजे नाभौ डकारादीन्न्यसेद्दश ।<br>
षट्पत्रमध्ये लिङ्गस्थे वकारादीन्न्यसेच्च षट् ।<br>
आधारे चतुरो वर्णान्न्यसेद्वादीञ्चतुर्दले ।<br>
हक्षौ भ्रूमध्यगे पद्मे द्विदले विन्यसेत्प्रिये ।<br>
इत्यन्तर्मार्तृकां न्यस्य सर्वाङ्गन्यासमाचरेत् ॥ ५३ ॥</p>
<p>अगस्त्यसंहितायाम्-</p>
<p>एकैकवर्णमेकैकपत्रान्ते विन्यसेत्प्रिये ।<br>
एवमन्तः प्रविन्यस्य मनसातो वहिर्न्यसेत् ।</p>
<p>वैष्णवे तु विशेषः-</p>
<p>एकैकं वर्णमुच्चार्यं मूलाधाराच्छिरोऽन्तकम् ।<br>
नमोऽन्त इति विन्यास आन्तरः परिकीर्तितः ।</p>
<p>तथा-</p>
<p>अथान्तर्मातृकान्यासो मूलाधारे चतुर्दले ।<br>
सुवर्णाभे व श ष स चतुर्वर्णविभूषिते ।<br>
षड्दले वैद्युतनिभे स्वाधिष्ठानेऽनलत्विषि ।<br>
ब भ मैर्यरलैर्युक्ते वर्णः षड्भिश्च सुव्रते ।<br>
मणिपूरे दशदले नीलजीमूतसन्निभे ।<br>
डादिफान्तर्दलैर्युक्ते विन्दूद्भासितमस्तकैः ।<br>
अनाहते द्वादशारे प्रवालरुचिसन्निभे ।<br>
कादिठान्तदलैर्युक्ते योगिनां हृदयङ्गमे ।<br>
विशुद्धे षोडशदले धूम्राभे स्वरभूषिते ।<br>
आज्ञाचक्रे तु चन्द्राभे द्विदले हक्षलाञ्छिते ।<br>
सहस्रारे हिमानिभे सर्ववर्णविभूषिते ।<br>
अकथादिवित्रिरेखात्महलक्षत्रयभूषिते ।<br>
तन्मध्ये परविन्दुञ्च सृष्टिस्थितिलयात्मकम् ।<br>
एवं समाहितमना ध्यायेन्न्यासोऽयमान्तरः ॥ ५३ क ॥</p>
<h2 id="वहयमतकधयम">वाह्यमातृकाध्याम्</h2>
<p>अथ वाह्यमातृकाध्याम् -</p>
<p>पञ्चाशल्लिपिभिर्विभक्तमुखदोःपन्मध्यवक्षःस्थलाम् ।<br>
भास्वन्मौलि निबद्ध-चन्द्रशकलामापीनतुङ्गस्तनीम् ।<br>
मुद्रामक्षगुणं सुधाढ्यकलसं विद्याञ्च<br>
हस्ताम्बुजैर्विभ्राणां विशदप्रभां त्रिनयनां<br>
वाग्देवतामाश्रये ।<br>
एवं ध्यात्वा न्यसेत् ।</p>
<p>तत्र अङ्गुलिनियमतन्त्रे-</p>
<p>ललाटेऽनामिकामध्ये विन्यासेन्मुखपङ्कजे ।<br>
तर्जनीमध्यमानामा वृद्धानामे च नेत्रयोः ।<br>
अङ्गुष्ठं कर्णयोर्न्यस्य कनिष्ठाङ्गुष्ठको नसोः ।<br>
मध्यास्तिस्रो गण्डयोस्तु मध्यमाञ्चोष्ठयोर्न्यसेत् ।<br>
अनामां दन्तयोर्न्यस्य मध्यमामुत्तमाङ्गके ।<br>
मुखेऽनामां मध्यमाञ्च हस्ते पादे च पार्श्वयोः ।<br>
कनिष्ठानामिकामध्यास्तास्तु पृष्ठे च विन्यसेत् ।<br>
ताः साङ्गुष्ठा नाभिदेशे सर्वाः कुक्षौ च विन्यसेत् ।<br>
हृदये च तलं सर्वमंसयोश्च ककुत्स्थले तलमेव च ।<br>
एताश्च मातृकामुद्राः रमेण परिकीर्तिताः ॥ ५४ ॥</p>
<p>नित्यत्वमाह तत्रैव-</p>
<p>अज्ञात्वा विन्यसेद्यस्तु न्यासः स्यात्तस्य निष्फलः ।<br>
इति ।</p>
<p>स्थानमाह गौतमीये-</p>
<p>ललाटमुखवृत्ताक्षिश्रुतिघ्राणेषु गण्डयोः ।<br>
ओष्ठदन्तोत्तमाङ्गास्यदोःपत्सन्ध्यग्रकेषु च ।<br>
पार्श्वयोः पृष्ठतो नाभौ जठरे हृदयेऽङ्के ।<br>
ककुद्यंसे च हृत्पूर्वपाणिपादयुगे तथा ।<br>
जठराननयोर्न्यस्येन्मातृकावर्णान्यथाक्रमम् ।</p>
<p>तद्यथा-</p>
<p>अं नमो ललाटे, आं नमो मुखवृत्ते, इम् ईं चक्षुषोः, उम् ऊं<br>
कर्णयोः, ऋं ॠं नसोः, ऌं ॡ गण्डयोः, एम् ओष्ठे, ऐम् अधरे,<br>
ॐ ऊर्ध्वदन्ते, औम् अधोदन्ते, अं ब्रह्मरन्ध्रे, अः मुखे ।<br>
कं दक्षबाहुमूले, खं कूर्परे, गं मणिबन्धे, घम्<br>
अङ्गुलिमूले, ङम् अङ्गुल्यग्रे ।<br>
एवं चं छं जं झं ञं वामबाहुमूलसन्ध्यग्रकेषु ।<br>
एवं टं ठं डं ढं णं दक्षपादमूलसन्ध्यग्रकेषु ।<br>
एवं तं थं दं धं नं वामपादमूलसन्ध्यग्रकेषु ।<br>
पं दक्षपार्श्वे, फं वामपार्श्वे, वं पृष्ठे, भं नाभौ,<br>
मम् उदरे, यं हृदि, रं दक्षबाहुमूले, लं ककुदि, वं<br>
वामबाहुमूले, शं हृदादिदक्षकरे, यं हृदादिवामकरे, सं<br>
हृदादिदक्षपादे, हं हृदादिवामपादे, लं हृदाद्युदरे, क्षं<br>
हृदादिमुखे, सर्वत्र नमोऽन्तेन न्यसेत् ॥</p>
<p>तथा च-</p>
<p>ओमाद्यन्तो नमोऽन्तो वा सविन्दुर्विन्दुवर्जितः ।<br>
पञ्चाशद्वर्णविन्यासः क्रमादुक्तो मनीषिभिः ।<br>
इति राघवभट्टः ॥ ५४ क ॥</p>
<p>अथ संहारमातृक्कान्यासः</p>
<p>अस्या ध्यानं यथा-</p>
<p>अक्षस्रजं हरिणपोतमुदग्रटङ्कं, विद्यां करैरविरतं<br>
दधतीं त्रिनेत्राम् ।<br>
अर्द्धेन्दुमौलिमरुणामरविन्दरामां वर्णेश्वरीं प्रणमतः<br>
स्तनभारनम्राम् ।<br>
न्यासस्तु क्षकरादि अकारान्तः ।</p>
<p>यथा-</p>
<p>क्षं नमो हृदादिमुखे इत्यादि ।</p>
<p>अपरञ्च-</p>
<p>चतुर्द्धा मातृका प्रोक्ता केवला विन्दुसंयुता ।<br>
सविसर्गा सोभया च रहस्यं शृणु कथ्यते ।<br>
विद्याकरी केवला च सोभया भुक्तिदायिनी ।<br>
पुत्रदा सविसर्गा तु सविन्दुर्वित्तदायिनी ।</p>
<p>विशुद्धेश्वरे-</p>
<p>वाग्भवाद्या च वाक्सिद्ध्ये रमाद्या श्रीप्रवृद्धये ।<br>
हृल्लेखाद्या सर्वसिद्ध्यै कामाद्या लोकवश्यदा ।<br>
श्रीकण्ठाद्यानिमान्न्यस्येत्सर्वमन्त्रः प्रसीदति ॥ ५५ ॥</p>
<p>श्रीविद्याविषयेनवरत्नेश्वरे-</p>
<p>वाग्भवाद्या नमोऽन्ताश्च न्यस्तव्या मातृकाक्षराः ।<br>
श्रीविद्याविषये मन्त्री वाग्भवाद्यष्टसिद्धये ॥ ५६ ॥</p>
<p>नित्यतामाह यामले-</p>
<p>भूतशुद्धिलिपिन्यासौ विना यस्तु प्रपूजयेत् ।<br>
विपरीतफलं दद्यादभक्त्या पूजनं यथा ॥ ५७ ॥</p>
<p>सामान्यन्यासे अङ्गुलिनियमस्तु गौतमीये-</p>
<p>मनसा वा न्यसेन्न्यासान् पुष्पेणैवाथ वा मुने ।<br>
अङ्गुष्ठानामिकाभ्यां वा चान्यथा विफलं भवेत् ॥ ५८ ॥<br>
विशेषन्यासे तु नायं नियमः ।<br>
श्यामादिविद्यायां विशेषमातृकान्यासो वक्तव्यः ॥ ५९ ॥</p>
<p>प्राणायामे अङ्गुलिनियमस्तु ज्ञानार्णवे-</p>
<p>भूतशुद्धिं ततः कुर्यात्प्राणायामक्रमेण च ।<br>
कनिष्ठानामिकागुष्ठैर्यन्नासापुटधारणम् ।<br>
प्राणायामः स विज्ञेयस्तर्जनीमध्यमे विना ॥ ६० ॥</p>
<p>प्राणायामो द्विविधः-</p>
<p>सगर्भो निर्गर्भश्च ।</p>
<p>तथा च-</p>
<p>सगर्भो मन्त्रजापेन निर्गर्भो मात्रया भवेत् ॥ ६१ ॥</p>
<p>मात्रा च-</p>
<p>वामजानुनि तद्धस्तभ्रामणं यावता भवेत् ।<br>
कालेन मात्रा साज्ञेया मुनिभिर्वेदपारगैऽ ॥ ६२ ॥</p>
<p>अथ प्राणायामः</p>
<p>मूलमन्त्रस्य बीजस्य प्रणवस्य वा षोडशवारजपेन<br>
वामनासापुटेन वायुं पूरयेत् ।</p>
<p>तथा च कालीहृदये-</p>
<p>प्राणायामत्रयं कुर्यान्मूलेन प्रणवेन वा ।<br>
अथवा मन्त्रबीजेन यथोक्तविधिना सुधीः ।<br>
तस्य चतुःषष्टिवारजपेन वायुं कुम्भयेत् ।<br>
तस्य द्वात्रिंशद्वारजपेन वायुं रेचयेत् ।<br>
पुनर्दक्षिणेनापूर्य उभाभ्यां कुम्भयित्वा वामेन रेचयेत् ।<br>
पुनर्वामेनापूर्य उभाभ्यां कुम्भयित्वा दक्षिणेन रेचयेत् ।</p>
<p>यथासारसमुच्चये-</p>
<p>विपरीतमतो विदधीत बुधः पुनरेव तु तद्विपरीतकमिति ।<br>
यौगिके पुनर्मात्रानियमः ॥ ६३ ॥</p>
<p>तथा च गौतमीये-</p>
<p>मन्त्रप्राणायामः प्रोक्तो यौगिकं कथयामि ते ।<br>
पूरयेद्वामया विद्वान्मात्रषोडशसङ्ख्यया ।<br>
इत्यादि ।</p>
<p>यद्वा-</p>
<p>चतुःषोडशाष्टवारजपे पूरकादिकं कुर्यात् ।<br>
अथवा एकचतुर्द्विवारेण ।</p>
<p>तथा च तन्त्रान्तरे-</p>
<p>पूजयेत्षोडशभिर्वायुं धारयेच्च चतुर्गुणैः ।<br>
रेचयेत्कुम्भकार्द्धेन अशक्त्या तत्तुरीयकैः ।<br>
तदशक्तौ तच्चतुर्थमेवं प्राणस्य संयमः ।<br>
अस्य नित्यत्वमाह स एव-</p>
<p>प्राणायामं विना मन्त्रपूजने न हि योग्यता ।</p>
<p>निबन्धे-</p>
<p>आदावन्ते च यत्नेन प्राणायामं समाचरेत् ।<br>
कर्मस्वपि समस्तेषु शुभेष्वप्यशुभेषु च ।<br>
गोपाले तु विशेषो वक्तव्यः ॥ ६३ क ॥</p>
<p>अथ पीठन्यासः</p>
<p>ॐ आधारशक्तये नम, प्रकृतये, कूर्माय, अनन्ताय, पृथिव्यै<br>
क्षीरसमुद्राय, श्वेतद्वीपाय, मणिमण्डपाय, कल्पवृक्षाय,<br>
मणिवेदिकायै, रत्नसिंहासनाय ।<br>
एतत्सर्वं हृदि ।<br>
ततो दक्षिणस्कन्धे धर्माय, वामस्कन्धे ज्ञानाय, वामोरौ<br>
वैराग्याय, दक्षिणोरौ ऐश्वर्याय, मुखे अधर्माय, वामपार्श्वे<br>
अज्ञानाय, नाभौ अवैराग्याय, दक्षिणपार्श्वे अनैश्वर्याय,<br>
सर्वत्र प्रणवादिनमोऽन्तेन न्यसेत् ।</p>
<p>तथा च शारदायाम्-</p>
<p>अंसोरुयुग्मयोर्विद्वान्प्रादक्षिण्येन साधकः ।<br>
धर्मं ज्ञानञ्च वैराग्यमैश्वर्यं क्रमशः सुधीः ।<br>
मुखपार्श्व-नाभिपार्श्वेष्वधर्मादीन्प्रकल्पयेदिति ।<br>
पुनश्च हृदि ॐ अनन्ताय नमः, एवं पद्माय, अं<br>
सूर्यमण्डलाय द्वादशकलात्मने नमः, उं सोममण्डलाय<br>
षोडशकलात्मने नमः, मं वह्निमण्डलाय दशकलात्मने<br>
नमः, सं सत्त्वाय, रं रजसे, तं तमसे, आम् आत्मने, अम्<br>
अन्तरात्मने, पं परमात्मने, ह्रीं ज्ञानात्मने ।<br>
सर्वत्र नमः, इत्यन्तं विन्यस्य हृत्पद्मस्य पूर्वादिकेशरेषु<br>
तत्तत्कल्पोक्त पीठशक्तीर्मध्ये पीठमनुञ्च न्यसेत् ॥ ६४ ॥</p>
<p>शारदायाम्-</p>
<p>ननन्तं हृदये पद्मं तस्मिन्सूर्येन्दुपावकान् ।<br>
एषु स्वस्वकलां न्यस्य नामाद्यक्षरपूर्वकम् ।<br>
सत्त्वादीन्त्रिगुणान्न्यस्य तथैवात्र गुरूत्तमः ।<br>
आत्मानमन्तरात्मनं परमात्मानवेम्व च ।<br>
ज्ञानात्मानं प्रविन्यस्य न्यसेत्पीठमनुं तत्तः ॥ ६४ क ॥</p>
<p>अथ ऋष्यादिन्यासः</p>
<p>ऋषिस्तु-</p>
<p>महेश्वरमुखाज्ज्ञात्वा यः साक्षात्तपसा मनुम् ।<br>
संसाधयति शुद्धात्मा स तस्य ऋषिरीरितः ॥ ६५ ॥<br>
गुरुत्वान्मस्तके चास्य न्यासस्तु परिकीर्तितः ॥ ६६ ॥<br>
सर्वेषां मन्त्रतत्त्वानां छादनाच्छन्द उच्यते ।<br>
अक्षरत्वात्पदत्वाच्च मुखे छन्दः समीरितम् ॥ ६७ ॥<br>
सर्वेषामेव जन्तूनां भाषणात्प्रेरणात्तथा ।<br>
हृदयाम्भोजमध्यस्था देवता तत्र तां न्यसेत् ॥ ६८ ॥<br>
ऋषिच्छन्दोऽपरिज्ञानान्न मन्त्रफलभाग्भवेत् ।<br>
दौर्बल्यं याति मन्त्राणां विनियोगमजानताम् ॥ ६९ ॥</p>
<p>तन्त्रान्तरे-</p>
<p>ऋषिं न्यसेन्मूर्ध्नि देशे छन्दस्तु मुखपङ्कजे ।<br>
देवतां हृदये चैव बीजन्तु गुह्यदेशके ।<br>
शक्तिञ्च पादयोश्चैव सर्वाङ्गे कीलकं न्यसेत् ॥ ७० ॥<br>
ततस्तु तत्तन्मन्त्रोक्तन्यासान्कुर्यात् ।</p>
<p>तदुक्तं कुलार्णवे-</p>
<p>आगमोक्तेन विधिना नित्यं न्यासं करोति यः ।<br>
देवताभावमाप्नोति मन्त्रसिद्धिः प्रजायते ॥ ७१ ॥<br>
यो न्यासकवच्छन्नो मन्त्रं जपति तं प्रिये ।<br>
दृष्ट्वाविघ्नाः पलायन्ते सिंहं दृष्ट्वा यथा गजाः ॥ ७२ ॥<br>
अकृत्वा न्यासजालं यो मूढत्वात्प्रजपेन्मनुम् ।<br>
सर्वविघ्नैः स बाध्यः स्याद्व्याघ्रैर्मृगशिशुर्यथा ॥ ७३ ॥</p>
<p>षडङ्गन्यासे अगुलिनियमस्तु -</p>
<p>त्रिद्व्येकदशक-त्रिद्विसङ्ख्यया शैलसम्भवे ।<br>
अङ्गुलीनामिति वचनादिति सर्वत्र साधारणम् ॥ ७४ ॥</p>
<p>यामले-</p>
<p>हृदयं मध्यमानामातर्जनीभिः स्मृतं शिरः ।<br>
मध्यमातर्जनीभ्यां स्यादङ्गुष्ठेन शिखा तथा ।<br>
दशभिः कवचं प्रोक्तं त्रिसृभिर्नेत्रमीरितम् ।<br>
प्रोक्ताङ्गुलीभ्यामन्त्रं स्यादङ्गकॢप्तिरियं मता ।<br>
इति ।<br>
तिसृभिस्तर्जनीमध्यमानामाभिः ॥ ७५ ॥<br>
तर्जनीमध्यमानामा प्रोक्तानेत्रत्रये क्रमात् ।<br>
यदि नेत्रद्वयं प्रोक्तं तदा तर्जनीमध्यमे ।<br>
इति राघवभट्टधृतवचनात् ॥ ७६ ॥<br>
हृदयादिषु विन्यस्येदङ्गमन्त्रांस्ततः सुधीः ।<br>
हृदयाय नमः पूर्व शिरसे वह्निवल्लभा ।<br>
शिखायै वषडित्युक्तं कवचाय हुमीरितम् ।<br>
नेत्रत्रयाय वौषट् स्यादस्त्राय फडिति क्रमात् ।<br>
षडङ्गमन्त्रानित्युक्तान् षडङ्गेषु नियोजयेत् ॥ ७७ ॥<br>
पञ्चाङ्गानि मनोयन्त्र तत्र नेत्रमनुं त्यजेत् ।<br>
इति शारदावचनम् ॥ ७८ ॥</p>
<p>वैष्णवे तु -</p>
<p>अनङ्गुष्ठा ऋजवो हस्तशाखा भवेन्मुद्रा हृदये शीर्षकेऽपि च ॥<br>
अधोङ्गुष्ठा खलु मुष्टिः शिखायां करद्वन्द्वाङ्गुलयो<br>
वर्मणि स्युः ।<br>
नाराचमुष्ट्युद्धृतबाहुयुग्मकाङ्गुष्ठतर्जन्युदितो ध्वनिस्तु ।<br>
विश्वग्विषक्तः कथितास्त्रमुद्रा यत्राक्षिणी तर्जनीमध्यमे च ॥ ७८ ॥<br>
नेत्रत्रयं यत्र भवेदनामा षडङ्गमुद्रा कथिता यथावत् ।<br>
अङ्गहीनस्य मन्त्रस्य स्वेनेवाङ्गानि कल्पयेत् ।</p>
<p>तथा च ब्रह्मयामले -</p>
<p>स्वनामाद्यक्षरं बीजं सर्वेषामभिधीयते ॥ ८० ॥<br>
ततस्तत्तत्कल्पोक्तमुद्रां प्रदर्श्य ध्यानं कृत्वा मानसैः<br>
सम्पूज्य शङ्खस्थापनं कुर्यात् ।<br>
तथा च सनत्कुमारतन्त्रे - अकृत्वा मानसं यागं न<br>
कुर्याद्वहिरर्चनम् ॥ ८१ ॥<br>
शङ्खस्थापन्तु दीक्षाप्रकरणे उक्तम् ॥ ८२ ॥<br>
ततः शरीरे धर्मादिपूजा ।</p>
<p>तथा च शारदायाम् -</p>
<p>न्यासक्रमेण देहेषु धर्मादीन्पूजयेत्ततः ।<br>
पुष्पाद्यैः पीठमन्वन्तं तस्मिश्च परदेवताम् ।<br>
इति दर्शनात्शरीरे पीठपूजा ॥ ८३ ॥<br>
ततः पीठपूजा ।<br>
पीठस्योत्तरे गुरुपङ्क्तीः पूजयेत् ।</p>
<p>यथा -</p>
<p>वायव्यादीशपर्यन्तं ॐ गुरुभ्यो नमः, ॐ परमगुरुभ्यो नमः,<br>
ॐ परापरगुरुभ्यो नमः, ॐ परमेष्ठिगुरुभ्यो नमः ॥ ८४ ॥<br>
त्रिपुरादौ तु विशेषगुरुपूजा वक्तव्या ॥ ८५ ॥<br>
ततः पीठमध्ये ॐ आधारशक्तये नमः, एवं प्रकृतये,<br>
कूर्माय, शेषाय, पृथिव्यै, क्षीरसमुद्राय, श्वेतद्वीपाय,<br>
मणिमण्डपाय, कल्पवृक्षाय, मणिवेदिकायै, रत्नसिंहासनाय ।<br>
अग्निकोणे धर्माय ।<br>
निर्-ऋतिवाय्वीशानेषु ज्ञानम् ऐश्वर्यञ्च पूजयेत् ।<br>
ततः पूर्वादिचर्तुदिक्षु<br>
अधर्माज्ञानावैराग्यानैश्वर्यान्पूजयेत् ।<br>
मध्ये अनन्तादि ह्रीं ज्ञानात्मने नमः ।<br>
इत्यन्तं सम्पूज्य पूर्वादि-केशरेषु मध्ये तत्तत्कल्पोक्त<br>
पीठशक्तीः सम्पूज्य मध्ये पीठमनुं प्रपूजयेत् ।</p>
<p>क्रमदीपिकायाम् - वायव्यादीशपर्यन्तम् अर्च्या पीठस्योत्तरे<br>
गौरवी पङ्क्तिरादौ ।<br>
पूज्योऽन्यत्राप्याम्बिकेयः कराब्जैः पाशं दण्डं सृण्भीती<br>
दधानः ।<br>
आरभ्याधारशक्त्याद्यमरचरणपावध्यतो मध्यभागे,<br>
धर्मादीन् वह्निरक्षःपरमशिवगतान्दिक्ष्वधर्मादिकांश्च ।<br>
मध्ये शेषाब्जविम्बत्रितयगुणगुणात्मस्रजं केशराणां,<br>
मध्ये मध्ये च शक्तीर्नव समभियजेत्पीठमन्त्रेण भूयः ॥ ८६ ॥<br>
तारादिविद्यादौ तु विशेषो वक्तव्यः ॥ ८७ ॥</p>
<p>पूर्वादि-दिङ्नियमस्तु यामले-</p>
<p>पूज्यपूजकयोर्मध्यं प्राचीति कीर्त्त्यते बुधैः ।<br>
तद्दक्षिणं दक्षिणं स्यादुत्तरं चोत्तरं स्मृतम् ।<br>
पृष्ठन्तु पश्चिमं ज्ञेयं सर्वत्रैव प्रयोजयेत् ।</p>
<p>स्पष्टमाह शाम्ववीये-</p>
<p>स्वसम्मुखं भवेत्प्राचो देवीपृष्ठन्तु पश्चिमम् ।<br>
सव्यञ्च दक्षिणं विद्याद्दक्षिणञ्चोत्तरं मतम् ॥ ८८ ॥</p>
<p>भावचुडामणौ-</p>
<p>साधकेच्छावशाद्देवि सर्वदिङ्मुखदेवता ।<br>
रात्रावुदङ्मुखः कुर्याद्देवकार्यं सदैव हि ।<br>
शिवार्चने सदाप्येवं शुचिः कुर्यादुदङ्मुखः ।</p>
<p>विष्णुविषये वाराहीये-</p>
<p>स्नातः शुक्लाम्बरधरः स्वाचान्तः पूर्वदिङ्मुखः ।<br>
अनेन विधिना मन्त्री पूर्वादौ पूजनं चरेत् ॥ ८९ ॥</p>
<p>अविशेषे यन्त्रनियमस्तु मत्स्यसूक्ते-</p>
<p>अनुक्तकल्पे यन्त्रन्तु लिखेत्पद्मं दलाष्टकम् ।<br>
षट्कोणकर्णिकं तत्र वेदद्वारोपशोभितम् ॥ ९० ॥<br>
ततः पुनर्ध्यात्वा दीक्षापद्धत्युक्तक्रमेण आवाहनादि<br>
प्राणप्रतिष्ठान्तं कर्म कुर्यत् ॥ ९१ ॥</p>
<p>आवाहने तु विशेषो यथा आगमकल्पद्रुमे-</p>
<p>मूलमन्त्रं समुच्चार्य सुषुम्नावर्त्मना सुधीः ।<br>
आनीय तेजः स्वस्थानान्नसिकारन्ध्रनिर्गतम् ।<br>
करस्थमातृकाम्भोजे चैतन्यं पुष्पसञ्चये ।<br>
संयोज्य-यन्त्रमध्ये तत्संस्थाप्यावाहयेत्ततः ॥ ९२ ॥<br>
ततः षोडशोप&quot;चारैः पञ्चोपचारैर्वा पूजयेत् ॥ ९३ ॥</p>
<p>षोडशोपचारनियमस्तु-</p>
<p>आसनं स्वागतं पाद्यमर्घ्यमाचमनीयकम् ।<br>
मधुपर्काचमनस्नानवसनाभरणानि च ।<br>
सुगन्धसुमनोधूपदीपनंवेद्यवन्दनम् ।<br>
प्रयोजयेदर्चनायामुपचारस्तु षोडशः ॥ ९४ ॥<br>
अथवा एषामप्यभावे पञ्चोपचारान् कल्पयेत् ।<br>
गन्धादयो नैवेद्यान्ता पूजा पञ्चोपरचारिका इति ॥ ९५ ॥</p>
<p>विष्णुविषये तु-</p>
<p>अर्घ्याद्याः पञ्चपञ्चैव गन्धाया इति भेदतः ।<br>
प्रयोजयेदर्चनायामुपचारान्दश क्रमात् ॥ ९६ ॥<br>
ततः पुष्पपर्यन्तमुपचार तत्तन्मन्त्रेण दत्त्वा षडङ्गेन पूजयेत्<br>
॥ ९७ ॥</p>
<p>पुष्पदाने तु विशेषः-</p>
<p>पुष्पं वा यदि वा पत्रं फले नेष्ठमधोमुखम् ।<br>
दुःखदं तत्समाध्यातं यथोत्पन्नं तथार्पणम् ।<br>
अधोमुख फलं नेष्टं पुष्पाञ्जलिविधौ न च ।<br>
सर्वस्व द्रव्यदानेऽयं क्रमः ।<br>
आदौ मूलं ततो द्रव्यं देवतायै ततः पदम् ।</p>
<p>श्रीतत्त्वचिन्तामणौ-</p>
<p>हृद्वह्निवल्लभातोयमन्त्रं पाद्यादिषु क्रमात् ।<br>
नमो वौषट् गन्धपुष्पे हृदान्यानि निवेदयेत् ।<br>
मूलमुच्चार्य एतत्पाद्यम् अमुकदेवतायै नमः ।<br>
इत्यादिना स्यात् ॥ ९८ ॥<br>
ततो मूर्द्धहृद्गुह्यपादसर्वाङ्गकेषु मूलेन<br>
पञ्चपुष्पाञ्जलीन दत्त्वा तत्तत्कल्पोक्तावरणपूजां कुर्यात् ।</p>
<p>तथा च-</p>
<p>पञ्चपुष्पाञ्जलीन् दत्त्वा परिवारार्चनं चरेदिति भट्टः ।<br>
ततो धूपदीपौ दद्यात् ॥ ९९ ॥</p>
<p>तद्यथा-</p>
<p>जयध्वनि-मन्त्रमातः र्वाहेति पुष्पाक्षतैर्घण्टां सम्पूज्य,<br>
वामहस्तेन तां वादयन्, तत्तन्मन्त्रेण नीचैर्धूपम् एवं<br>
दृष्टिपर्यन्तं दीपं दद्यात् ॥ १०० ॥<br>
ततो मूलेन पुष्पाञ्जलित्रयं दत्त्वा, नैवेद्यमानीय, फडिति<br>
सम्प्रोक्ष्य, चक्रमुद्रया अभिरक्ष्य, तदुपरि मूलमष्टधा जप्त्वा<br>
धुनुमुद्रया अमृतीकृत्य, मूलमुच्चार्य नैवेद्यं दद्यात् ।<br>
यत्तोयमध्यम्पात्रस्य तदादाय निवेदयेत् ।<br>
अन्यतोयैर्यदुत्सृष्टमर्घ्यपात्रस्थितेतरैः ।<br>
न गृह्णाति महादेवो दत्तं विधिशतैरपि ।<br>
इति वचनादुपारानर्घ्यपात्रस्थलेनोत्सृज्य दद्यात् ॥ १ ॥<br>
ततः पुनराचमनीयं दत्त्वा ताम्बूलादीन् दद्यात् ।<br>
वैष्णवे तु नैवेद्ये विशेषो वक्त्रव्यः ॥ २ ॥<br>
ततः सपरिवारां देवता गन्धादिभिरभ्यर्च्यं, नृत्यगीतैर्देवं<br>
सन्तोष्य, जय जयेत्युक्त्वा, विशेषार्घ्यं दत्त्वा पुष्पाञ्जलिं<br>
दद्यात् ॥ ३ ॥</p>
<p>दाने तु-</p>
<p>आदौ मूलं ततो द्रव्योल्लेखः ततः सम्प्रदानं<br>
ततस्त्यागार्थवं पदमिति सर्वत्र ।</p>
<p>तथा च कुलार्णवे-</p>
<p>आदौ मूलं समुच्चर्यं पश्चाद्देयं समुच्चरेत् ।<br>
सम्प्रदानं तदन्ते तु त्यागार्थकपदन्ततः ।<br>
एवं क्रमेण देवेशि उपचारान्प्रकल्पयेत् ।<br>
मन्त्राते कर्मसन्निपात इति न्यायात् ॥ ४ ॥<br>
ततश्चुलूकोदकमादाय ॐ इतः पूर्वं<br>
प्राणबुद्धिदेहधर्माकारतो जाग्रत्स्वप्नसुषुप्त्यवस्थासु मनसा<br>
वाचा हस्ताभ्यां पद्भ्यामुदरेण शिश्ना यत्स्मृतं यदुक्तं<br>
यत्कृतं तत्सर्वं ब्रह्मार्पणं भवतु स्वाहा, मां मदीयं<br>
सकलं सम्यगमुकदेवतायै समर्पयेत् ॐ तत्सत् ।<br>
नमस्कारानन्तरं वा ॥ ५ ॥<br>
ततोऽष्टोत्तरसहस्रं शतं वा जप्त्वा ॐ गुह्यतिगुह्यागोप्ता त्वं<br>
गृहणस्मत्कृतं जपम् ।<br>
सिद्धिर्भवतु मे देव त्वत्प्रसादात्त्वयि स्थिते ।<br>
अन्यत्र गोप्त्री देवीति विशेषः ।<br>
इति जपं समर्प्यं स्तुत्वा नत्वाऽष्टाङ्गप्रमाणं कुर्यात् ॥ ६ ॥</p>
<p>अष्टाङ्गप्रणामो यथा-</p>
<p>पद्भ्यां कराभ्यां जानुभ्यामुरसा शिरसा दृशा ।<br>
वचसा मनसा चैव प्रणामोऽष्टाङ्ग ईरितः ॥ ७ ॥ बाहुभ्याञ्चैव<br>
जानुभ्यां शिरसा वचसा दृशा ।<br>
पञ्चाङ्गोऽयं प्रणामः स्यात्पूजासु प्रवराविमौ ॥ ८ ॥ भूमौ<br>
निपत्य यः कुर्यात्कृष्णेऽष्टाङ्गनतिं सुधीः ।<br>
सहस्रजन्मजं पापं त्यक्त्वा वैकुण्ठमाप्नुयात् ॥ ९ ॥</p>
<p>तथा च-</p>
<p>वेदविद्भ्यो धरा दत्त्वा यत्फलं लभते नरः ।<br>
तत्फलं लभते भक्त्या कृष्णे कृत्वा प्रदक्षिणम् ।<br>
कृष्ण इत्युपलक्षणम् ॥</p>
<p>विश्वसारे-</p>
<p>शङ्खहस्तेन सर्वत्र प्रदक्षिणं प्रकीर्तितम् ॥ १० ॥</p>
<p>नतिविशेषस्तु यामले-</p>
<p>त्रिकोणकारा सर्वत्र नतिः शक्तेः प्रकीर्तित्तिता ।<br>
दक्षिणाद्वारवीं गत्वा दिशस्तस्माच्च शाम्भवीम् ।<br>
ततश्च दक्षिणं गत्वा नमस्कारस्त्रिकोणवत् ॥ ११ ॥<br>
अर्द्धचन्द्रं महेशस्य पृष्ठतश्च समीरिता ।<br>
शिवप्रदक्षिणे मन्त्री अर्द्धचन्द्रक्रमेण तु ।<br>
सव्यासव्यक्रमेणैव सोमसूत्रं न लङ्घयेत् ।<br>
सोमसूत्रं जलनिःसरणस्थानम् ॥ १२ ॥<br>
प्रसार्य दक्षिणं हस्तं स्वयं नम्रशिराः पुनः ।<br>
दर्शयेद्दक्षिणं पार्श्वं मनसाऽपि विचक्षणः ।<br>
त्रिधा च वेष्टयेत्सम्यग्देवतायाः प्रदक्षिणे ॥ १३ ॥<br>
एकहस्तप्रणामश्च एकं वाऽपि प्रदक्षिणम् ।<br>
अकाले दर्शनं विष्णोर्हन्ति पुण्यं पुराकृतम् ॥ १४ ॥<br>
ततो देवताङ्गे आवरणदेवता निलाप्य, क्षमस्वेति विसर्जनं कृत्वा,<br>
संहारमुद्रया तत्तेजः पुष्पैः सार्द्धमाघ्राय<br>
स्वहृदयमानयेत् ।</p>
<p>(पुरश्चरणचन्द्रिकायाम्-</p>
<p>क्षमस्वेति वदन्मूमन्त्रेण व्यापकं त्रिश इति<br>
वचनात्विसर्जनान्तरं व्यापकं कुर्यात् ।)</p>
<p>तथा च-</p>
<p>निधाय देवतां पश्चात्स्वीयहृत्सरसीरुहे ।<br>
सुषुम्नावर्त्मना पुष्पमाघ्रायोद्वासयेत्ततः ॥ १५ ॥<br>
ततः ऐशान्णां त्रिकोणमण्डले कृत्वा निर्माल्यशेषं दद्यात् ।</p>
<p>विष्णौ तु-</p>
<p>ॐ विश्वक्सेनाय नमः ।<br>
शक्तौ ॐ शेषिकायै नमः ।</p>
<p>शिवे-</p>
<p>ॐ चण्डेश्वराय नमः ।</p>
<p>सूर्ये-</p>
<p>ॐ तेजश्चण्डाय नमः ।<br>
गणेशे ॐ उच्छिष्टगणेशाय नमः ।</p>
<p>कालिकादौ-</p>
<p>ॐ उच्छिष्टचाण्डालिन्यै नमः ।</p>
<p>तथा च-</p>
<p>विश्वक्सेनः स्मृतो विष्णोस्तेजश्चण्डो विवस्वत इत्यादि ॥ १६ ॥</p>
<p>तथा च निबन्धे-</p>
<p>सूर्ये गणपतावुग्रे शाक्ते शैवेऽथ वैष्णेवे ।<br>
तेजश्चण्डमखोच्छिष्टसोजमुच्छिष्ट पूर्विकाम् ।<br>
चाण्डालीं शेषिकां चण्डं विश्वक्सेनं क्रमाद्यजेत् ।<br>
सोज इति उमा शम्भुना सह वर्त्तते इति सो-दुर्गा तज्जो गणेशः ॥ १६ क<br>
॥<br>
ततः पादोदकं पीत्वा नैवेद्यं किञ्चित्स्वीकृत्य<br>
अन्यद्यथायोग्याय दत्त्वा यथासुखं विहरेदिति ॥ १७ ॥</p>
<p>मत्स्यसूक्ते-</p>
<p>अनिवेद्यं न भुञ्जीत मत्स्य-मांसादिकञ्च यत् ।<br>
अत्रं विष्ठा पयो मूत्रं यद्विष्णोरनिवेदितम् ।<br>
विष्णोरिति तत्तदेवतापरम् ॥ १८ ॥</p>
<p>तथा च भैरवतन्त्रे-</p>
<p>हृदये च वहिर्देवीं समर्प्यं विधिवत्ततः ।<br>
निर्माल्यञ्च शुचौ देशे नैवेद्यं भक्षयेत्सुधीः ॥ १९ ॥</p>
<p>तन्त्रान्तरे-</p>
<p>निर्माल्यं शिरसा धार्यं सर्वाङ्गे चानुलेपनम् ।<br>
नैवेद्यं चोपभुञ्जीत दत्त्वा तद्भक्तिशालिने ।<br>
देवतार्चावशिष्टं यत्सलिलं शङ्घमध्यगम् ।<br>
अङ्गलग्नं मनुष्याणां ब्रह्महत्यां व्यपोहति ॥ २० ॥<br>
इति सामान्यपूजापद्धति-</p>
<p>(सामान्य पूजायन्त्रम् चित्रम् १४) ।</p>
<p>विविध-देवीमन्त्राः</p>
<p>यामाहुराद्यां प्रकृतिं मुनीन्द्राः पद्मां त्रिशक्तिं<br>
गिरमन्नपूर्णाम् ।<br>
नित्याञ्च दुर्गां त्वरिताः तथान्यां भजामि नित्यं<br>
भुवनेश्वरीं ताम् ॥ २१ ॥</p>
<p>अथ वक्ष्ये जगद्धात्रीमधुना भुवनेश्वरीम् ।<br>
ब्रह्मादयोऽपि वां ज्ञात्वा लेभिरे परमां श्रियम् ॥ २२ ॥</p>
<p>अथ भुवनेश्वरीमन्त्राः-</p>
<p>नकुलीशोऽग्निमारूढो वामनेत्रार्द्धचन्द्रवान् ।<br>
बीजं तस्याः समाख्यातं सेवितं सिद्धिकाङ्क्षिभिः ।<br>
नकुलीशो हकारः, अग्नी रेफः, वामनेत्रमीकारः,<br>
अर्द्धचन्द्रोऽनुस्वारः ॥ २३ ॥</p>
<p>भुवनेश्वरी पदार्थमाह दक्षिणामूर्त्तिसंहितायाम्-</p>
<p>व्योमबीजे महेशानि कैलासादि प्रतिष्ठितम् ।<br>
वह्निबीजात्सुवर्णादि निष्पन्नं बहुधा प्रिये ।<br>
तेनायं वर्त्तते लोको भूमिमण्डलसंस्थितः ।<br>
तूर्यस्वरेण पाताले शेषरूपेण धार्यते ।<br>
महाभूमण्डलं तस्मात्पातालस्याऽपि नायिका ।<br>
अत एव महेशानि भुवनाधीश्वरी प्रिये ।</p>
<p>मतान्तरमाह-</p>
<p>हकारो व्योम तूर्येण स्वरेणानिलसम्भवः ।<br>
विकारे सति रेफेण साक्षद्वह्निस्वरूपिणी ।<br>
वह्निबीजं वसुधेयं तस्माद्रेफञ्च सुन्दरि ।<br>
अत एव महेशानि सवायोः समता भवेत् ।<br>
विन्दुचक्रामृताद्देवि प्लावयन्ती जगत्त्रयम् ।<br>
द्रवरूपी भवेत्तस्मात्प्लवन्ती चार्द्धमात्रया ।<br>
अत एव महेशानि भुवनेशीति कथ्यते ॥ २४ ॥</p>
<p>अस्याः पूजाप्रयोगः-</p>
<p>सामान्यपूजापद्धत्युक्तक्रमेण प्रातःकृत्यादि<br>
पीष्ठन्यासान्तं कर्मं विधाय हृत्पद्मस्य पूर्वादिकेशरेषु<br>
मध्ये च पीठशक्तीर्न्यसेत् ।</p>
<p>तद्यथा-</p>
<p>जया विजया अजिता अपराजिता नित्या विलासिनी दोग्ध्री अघोरा मङ्गला ।<br>
वाक्यन्तु-</p>
<p>ॐ जयाय नमः इत्यादि ।<br>
कर्णिकायां ह्रीं सर्वशक्तिकमलासनाय नमः ॥ २५ ॥</p>
<p>ततः ऋष्यादिन्यासः-</p>
<p>अस्य भुवनेश्वरीमन्त्रस्य शक्तिर्-ऋषिर्गायत्रीच्छन्दो भुवनेश्वरी<br>
देवता हकारो बीजम् ईकारः शक्तिः रेफः कीलकं<br>
चतुर्वर्गसिद्ध्यर्थे विनियोगः ।<br>
शिरसि ॐ शक्त्ये ऋषये नमः ।<br>
मुखे ॐ गायत्र्यै छन्दसे नमः, हृदि ॐ भुवनेश्वर्यै देवतायै<br>
नमः, गुह्ये ॐ हं बीजाय नमः, पादयोः ई शक्तये नमः,<br>
सर्वाङ्गे रं कीलकाय नमः ।</p>
<p>तथा च शारदायाम्-</p>
<p>ऋषिः शक्तिर्भवेच्छन्दो गायत्री देवता मनोः ।<br>
कथिता सुरसङ्घेन सेविता भुवनेश्वरी ।<br>
हतूर्यबीजशक्ती च कीलकं रेफ उच्यते ॥ २६ ॥<br>
ततो मन्त्रन्यासं कुर्यात् ।<br>
शिरसि ॐ हृल्लेखायै नमः एवं वदने एं गगनायै नमः, हृदि<br>
उं रक्तायै नमः, गुह्ये इं करालिकायै नमः, पादयोः अं<br>
महोच्छुष्मायै नमः ।<br>
एवमूर्ध्वप्राग्याम्योदीच्य-पश्चिमेषु मुखेषु तां न्यसेत् ।</p>
<p>एतासां बीजानि निबन्धे-</p>
<p>हृल्लेखां मूर्ध्निं वदने गगनां हृदयाम्बुजे ।<br>
रक्तां करालिकां गुह्ये महोच्छुष्मां पदद्वये ॥<br>
ऊर्ध्वप्राग्दक्षिणोदीच्यपश्चिमेषु मुखेषु ताः ।<br>
सत्यादि पञ्चह्रस्वाढ्या न्यस्तव्या भूतसम्प्रभाः ॥ २७ ॥</p>
<p>ततः कराङ्गन्यासौ कुर्यात्-</p>
<p>ह्राम् अङ्गुष्ठाभ्यां नमः, ह्रीं तर्जनीभ्यां स्वाहा, ह्रूं<br>
मध्यमाभ्यां वषट्, ह्रैम् अनामिकाभ्यां हुं, ह्रीं<br>
कनिष्ठाभ्यां वौषट्, ह्रः करतलपृष्ठायां फट् ।<br>
एव हृदयादिषु ह्रां हृदयाय नमः इत्यादि ।</p>
<p>तथा च-</p>
<p>षड्दीर्घभाजा बीजेन कुर्यादङ्गक्रियां मनोः ।</p>
<p>स्वच्छन्दसङ्ग्रहे-</p>
<p>स्वरं विहाय बीजं तं दीर्घषट्केन योजयेत् ।<br>
षडङ्गानि विधेयानि सर्वत्रायं विधिः स्मृतम् ।<br>
अङ्गुलिनियमस्तु पूर्वमेवोक्तः ।<br>
सर्वत्र कराङ्गन्यासे एवं क्रमः ॥ २८ ॥<br>
ततो भाले ॐ गायत्री सहित ब्रह्मणे नमः, दक्षिणकपोले ॐ<br>
सावित्रीसहित विष्णवे नमः, वामकपोले ॐ वागीश्वरीसहित<br>
महेश्वराय नमः, वामकर्णोपरि ॐ श्रीसहित धनपतये नमः ।<br>
मुखे ॐ रतिसहितस्मराय नमः, सव्यकर्णोपरि ॐ<br>
पुष्टिसहितगणपतये नमः, दक्षिणगण्डकर्णान्तराले ॐ<br>
शङ्खनिधये नमः, वामगण्डकार्णान्तराले ॐ पद्मनिधये<br>
नमः, मुखे ॐ भुवनेश्वर्ये देवतायै नमः, एवं कण्ठमूल-<br>
दक्षिणस्तन-वामस्तन-वामांस-हृदय-दक्षिणांस-<br>
नाभिषु एतान्न्यसेत् ।</p>
<p>तथा च-</p>
<p>ब्रह्माणं विन्यसेद्भाले गायत्र्या सह संयुतम् ।<br>
सावित्र्या सहितं विष्णुं कपोले दक्षिणे न्यसेत् ।<br>
वागीश्वर्या समायुक्तं वामगण्डे महेश्वरम् ।<br>
न्यसेत्श्रिया धनपतिं वामकर्णाग्रके पुनः ।<br>
रत्या स्मरं मुखे पुष्ट्या गणपति न्यसेत् ।<br>
सव्यकर्णोपरि निधीकर्णगण्डान्तरालयोः ।<br>
न्यस्तव्यं वदने मूलं भूयश्चैतां स्तनौ न्यसेत् ॥ २९ ॥</p>
<p>तथा च शारदायाम्-</p>
<p>कण्ठमूले स्तनद्वत्द्वे वामांसे हृदयाम्बुजे ।<br>
सव्यांसे पर्श्वयुगले नाभिदेशे च देशिकः ॥ ३० ॥</p>
<p>तथा च वर्णभिन्नन्यासे तु विश्वसारे-</p>
<p>ॐ काराद्यं ङेयुतञ्च नमोऽन्तञ्च यथा स्थितिः ।<br>
विधिना विन्यसेत्सर्वं शङ्करस्य मतेन च ।<br>
एवं सर्वत्र ॥ ३१ ॥<br>
ततो भाले ॐ ब्राह्म्यै नमः, वामांसे ॐ माहेश्वर्यै नमः,<br>
वामापार्श्वे ॐ कौमार्यै नमः, जठरे ॐ वैष्णव्यै नमः,<br>
सक्षिणपार्श्वे ॐ वाराह्यै नमः, दक्षिणांसे ॐ इन्द्राण्यै नमः,<br>
गले ॐ चामुण्डायै नमः, हृदि ॐ महालक्ष्म्यै नमः, इति न्यस्य<br>
मूलेन व्यापकत्रयं सप्तमं वा कुर्यात् ।</p>
<p>तथा च-</p>
<p>भालेऽंसे पार्श्वे जठरे पार्श्वेऽंसे च गले हृदि ।<br>
ब्राह्माण्याद्यास्ततो न्यस्य विधिना प्रोक्तलक्षणा ।<br>
मूलेन व्यापकं देहे न्यस्य देवी विभावयेदिति ॥</p>
<p>ततो ध्यानम्-</p>
<p>उद्याद्दिनकरद्युतिमिन्दुकिरीटां तुङ्गकुचां नयन त्रययुक्ताम् ।<br>
स्मरेमुखीं वराङ्कुशपाशाभीतिकरां प्रजजेद्भुवनेशीम् ।<br>
एवं ध्यात्वा मानसैः सम्पूज्य वहिःपूजामारभेत ॥ ३३ ॥</p>
<p>पूजायन्त्रं-</p>
<p>पद्ममष्टदलं वाह्ये वृत्तं षोडशभिर्दलैः ।<br>
विलिखेत्कर्णिकामध्ये षट्कोणमतिसुन्दरम् ।<br>
चतुरस्रं चतुर्द्वारमेव मण्डलमालिखेत् ॥ ३४ ॥<br>
ततो दीक्षापद्धत्युक्तक्रमेण शङ्खस्थापनं कुर्यात् ।<br>
ततः सामान्यपूजापद्धत्युक्तक्रमेण पीठपूजां विधाय<br>
पीठशक्तिः पूजयेत् ।</p>
<p>(भुवनेश्वरी यन्त्रम्, चित्र १५) ।</p>
<p>तद्यथा-</p>
<p>पूर्वादिकेशरेषु ॐ जयायै नमः, एवं विजयायै अजितायै,<br>
अपराजितायै, नित्यायै, विलासिन्यै दोग्घ्र्यै, अघोरायै, मध्ये<br>
मङ्गलायै ।</p>
<p>तथा च निबन्धे-</p>
<p>ततः सम्पूजयेत्पीठं नवशक्तिसमन्वितम् जयाख्या विजया<br>
पश्चात् अजिता चापराजिता ।<br>
नित्या विलासिनी दोग्घ्रो त्वघोरा मङ्गलाऽपि च ।<br>
बीजाढ्यमासनं दत्त्वा मूर्तिं मूलेन कल्पयेत् ।<br>
सर्वत्र प्रणवादिनमोऽन्तेन पूजयेत् ॥ ३५ ॥<br>
तदुपरि ह्रीं सर्वंशक्तिकमलासनाय नमः ।<br>
ततः पूर्ववत्ध्यानावाहनादिपञ्चपुष्पाञ्जलिदानपर्यन्तं<br>
विधाय आवरणपूजामारभेत् ।</p>
<p>तद्यथा-</p>
<p>ह्रां हृदयाय नमः इत्यादिना षडङ्गानि सम्पूज्य,<br>
कर्णिकामध्ये ॐ हृल्लेखायै नमः, पूर्वे एं गगनायै नमः,<br>
दक्षिणे उं रक्तायै, उत्तरे इं करालिकायै, पश्चिमे अं<br>
महोच्छुष्मायै, षट्कोणेषु पूर्वादिक्रमेण ॐ गायत्र्यै नमः,<br>
एवं ब्रह्मणे नमः, नैर्-ऋते सावित्र्यै, विष्णवे, वायव्ये सरस्वत्यै,<br>
रुद्राय ।<br>
वह्निकोणे श्रियै, धनपतये, पश्चिमे रत्यै, स्मराय, ऐशान्यां<br>
पुष्ट्यै, गणपतये, षट्कोणस्योभयपार्श्वयोः ॐ शङ्खनिधये, ॐ<br>
पद्मनिधये, सर्वत्र प्रणवादिनमोऽन्तम् ।<br>
केशरेषु अग्निर्-ऋतिवायव्योशानेषु मध्ये चतुर्दिक्षु च ह्रां<br>
हृदयाय नमः इत्यादिना षडङ्गानि पूजयेत् ।</p>
<p>तथा च निभन्धे-</p>
<p>केशरेष्वग्निकोणादौ हृदयादीनि पूजयेत् ।<br>
नेत्रमग्रे दिशास्वस्त्रं ध्यातव्याश्चाङ्गदेवताः ।<br>
एवं सर्वत्र ।<br>
भैरव्यादौ विशेषो वक्तव्यः ।<br>
पूर्वाद्यष्टदलेषु ॐ अनङ्गकुसुमायै नमः, एव<br>
अनङ्गकुसुमातुरायै, अनङ्गमदनायै, अनङ्गमदनातुरायै,<br>
भुवनपालायै, अनगङ्गवेद्यायै, शशिरेखायै, गगनरेखायै ॥<br>
३६ ॥<br>
पूर्वादि षोडशदलेषु कराल्यै, विकराल्यै, उमायै , सरस्वत्यै,<br>
श्रियै, दुर्गायै, उषायै, लक्ष्म्यै, श्रुत्यै, स्मृत्यै, धृत्यै,<br>
श्रद्धायै, मेधायै, मत्यै, कान्त्यै, अर्घ्यायै ।<br>
तद्बहिः भूमागे पूर्वादितः, अनङ्गरूपायै, अनङ्गमदनायै,<br>
अनङ्गमदनातुरायै, भुवनवेगायै, भुवनपालिकायै,<br>
सर्वशिशिरायै, अनङ्गवेदनायै, अनङ्गमेखलायै ।<br>
प्रणवादिनमोऽन्तेनैताः पूजयेत् ।<br>
तद्बहिश्चतुरस्रे पूर्वादौ ॐ लाम् इन्द्राय देवाधिपतये सायुधाय<br>
सवाहनाय सपरिवाराय नमः ।<br>
ॐ राम् अग्नये तेजोधिपतये सायुधाय सवाहनाय सपरिवाराय<br>
नमः ।<br>
ॐ यां यमाय प्रेताधिपतये सायुधेत्यादि ।<br>
ॐ क्षां निर्-ऋतये रक्षोधिपतये सायुधेत्यादि ।<br>
ॐ वां वरुणाय जलाधिपतये सायुधेत्यादि ।<br>
ॐ यां वायवे प्राणाधिपतये सायुधेत्यादि ।<br>
ॐ सां सोमाय ताराधिपतये सायुधेत्यादि ।<br>
ॐ हाम् ईशानाय गणाधिपतये सायुधेत्यादि ।<br>
इन्द्रेशानयोर्मध्ये ॐ आं ब्रह्मणे प्रजाधिपतये सायुधेत्यादि ।<br>
निर्-ऋतिवरुणयोर्मध्ये ॐ ह्रीम् अनन्ताय नागाधिपतये सायुधेत्यादि<br>
।</p>
<p>तथा च-</p>
<p>लोकपाला वहिः पूज्याः समस्ताश्चतुरस्रके ।<br>
पुरुहुतेशयोर्मध्ये रक्षोवरुणयोस्तथा ।<br>
ब्रह्मविष्णु सदा पूज्यौ दिगीशार्चां विदुर्बुधाः ।<br>
इन्द्रादिलोकपालानां ये मन्त्रास्ते ध्रुवादिकाः ।<br>
स्वस्वबीजान्विताः सर्वे सचतुर्थीनमोऽन्तिकाः ।<br>
इति वचनात्सर्वत्र प्रणवादिनमोऽन्तेन पूजनम् ॥ ३६ क ॥</p>
<p>स्व स्व बीजमाह मन्त्रदर्शने-</p>
<p>पृथिव्याग्निपवनाद्यन्तवरुणानिलसेश्वरैः ।<br>
अनन्तविन्दुसंयुक्तैरर्च्याः पाशेन मायया ।</p>
<p>तथा-</p>
<p>अन्ते यजेल्लोकपालान्मूलपारिषदान्वितान् ।<br>
हेतिजात्यधिपोपेतान्दिक्षु पूर्वादितो यजेत् ।<br>
सवाहनायेति क्रमदीपिका ॥ ३७ ॥<br>
तद्बहिः पूर्वादौ वज्राय शक्तये दण्डाय खड्गाय पाशाय<br>
अङ्कुशाय गदायै शूलाय पद्माय चक्राय प्रणवादिनमोऽन्तेन<br>
पूजयेत् ।<br>
ततो धूपादिविसर्जनान्तं कर्म समापयेत् ।<br>
अस्य पुरश्चरणं द्वात्रिंशल्लक्षजपः ॥ ३८ ॥</p>
<p>तथा च-</p>
<p>प्रजपेन्मन्त्रविन्मन्त्रं द्वात्रिंशल्लक्षमानतः ।<br>
त्रिस्वादुर्युक्तैर्जुहुयादष्टद्रव्यैर्दशांशतः ॥ ३९ ॥</p>
<p>अष्टद्रव्याणि यथा-</p>
<p>अश्वत्थोडुम्बरप्लक्षग्रोधसमिधस्तिलाः ।<br>
सिद्धार्थपायसाज्यानि द्रव्याण्यष्टौ विदुर्बुधाः ।<br>
त्रिस्वाद्विति घृतमधुशर्करा इति ॥ ४० ॥</p>
<p>मन्त्रान्तरम्-</p>
<p>वाग्भवं शम्भुवनितारमाबीजत्रयात्मकम् ।<br>
मन्त्रं समुद्धरेन्मन्त्री त्रिवर्गफलसाधनम् ।<br>
न्यासपूजादिकं सर्वं पूर्ववच्च समाचरेत् ॥ ४१ ॥ षडङ्गन्यासे<br>
तु विशेषः ।<br>
ऐं ह्राम् अङ्गुष्ठाभ्यां नमः इत्यादि ।</p>
<p>तथा च निबन्धे-</p>
<p>षड्दीर्घभाजा बीजेन वाग्भवाद्येन कल्पयेत् ।<br>
षडङ्गानि मनोरस्य जातियुक्तेन देशिकः ॥ ४२ ॥</p>
<p>ध्यानन्तु-</p>
<p>सिन्दूरारुणविग्रहां त्रिनयनां<br>
माणिक्यमौलिस्फुरत्तारानायकशेखरां<br>
स्मितमुखीमापीनवक्षोरुहाम् ।<br>
पाणिभ्यां मणिपूर्णरत्नचषकं रक्तोत्पलं विभ्रतीं<br>
सौम्यां रत्नघटस्थसव्यचरणां ध्यायेत्परामम्बिकाम् ॥ ४३ ॥</p>
<p>अस्य पुरश्चरणं द्वादशलक्षजपः</p>
<p>तथा च शारदायाम्-</p>
<p>रविलक्षं जपेन्मन्त्रं पायसैर्मधूरान्वितैः ।<br>
तद्दशांशं जुहुयान्मन्त्री पीठे प्रागीरिते यजेदितिवचनात् ॥ ४४ ॥</p>
<p>मन्त्रान्तरम्-</p>
<p>वाग्बीजपुटिता माया विद्येयं त्र्यक्षरी मता अस्य मन्त्रस्य<br>
पूर्ववन्न्यासः ॥ ४५ ॥</p>
<p>कराङ्गन्यासौ-</p>
<p>ऐं ह्राम् ऐम् अङ्गुष्ठाभ्यां नमः, इत्यादि ।<br>
ऐं ह्राम् ऐं हृदयाय नमः इत्यादि ।</p>
<p>तथा च-</p>
<p>मध्येन दीर्घयुकेन वाक्पुटेन प्रकल्पयेत् ।<br>
षडङ्गानीत्यादि ॥ ४६ ॥</p>
<p>ध्यानन्तु-</p>
<p>श्यामाङ्गीं शशिशेखरां निजकरैर्दानञ्च रक्तोत्पलं,<br>
रत्नाढ्यं चषकं परं भयहरं संविभ्रतीं शाश्वतीम् ।<br>
मुक्ताहारलसत्पयोधरनतां नेत्रत्रयोल्लासिनीं वन्देऽहं<br>
सुरपूजितां हरवधूं रक्तारविन्दस्थिताम् ॥<br>
एवं ध्यात्वा पूर्ववद्यजेत् ॥ ४७ ॥</p>
<p>अष्टपत्रेषु विशेषः-</p>
<p>आं ब्राह्म्यै, ईं माहेश्वर्यै, ऊं कौमार्यै, ऋं वैष्णव्यै,<br>
ऌं वाराह्यै, ऐम् इन्द्राण्यै, औं चामुण्डायै, अः महालक्ष्म्यै ।<br>
पुनरष्टदले-</p>
<p>अम् असिताङ्गाय, इं रुरवे, उं चण्डाय, ऋं क्रोधाय, ऌम्<br>
उन्मत्ताय, एवं कपालिने, ॐ भीषणाय, अं संहाराय ।<br>
नमः सर्वत्र ।</p>
<p>यद्वा-</p>
<p>अम् आम् असिताङ्गब्राह्मीभ्यां नमः इत्यादि ।</p>
<p>तथा च-</p>
<p>दीर्घाद्या मातरः प्रोक्ता ह्रस्वाद्या भैरवाः स्मृताः ।<br>
अन्यत् सर्वं पूर्ववद्बोधाम् ॥ ४८ ॥<br>
अस्य पुरश्चरणजपो दशलक्षः ।<br>
त्रिमधुरान्वितैः पलाशपुष्पैर्दशांश होमः ।</p>
<p>तथा च-</p>
<p>तत्वलक्षं जपेन्मन्त्रं जुहुयात्तद्दशांशतः ।<br>
पलाशपुष्पैः स्वाद्वक्तैः पुष्पैर्वा राजवृक्षजैः ।</p>
<p>तत्त्वलक्षं दशलक्षम्-</p>
<p>अन्तरङ्गात्वात्शक्तेर्दशतत्त्वमिति वचनाच्च इति गुरवः ।<br>
चतुर्विंशतिलक्षमिति केचित् ॥ ४९ ॥</p>
<p>मन्त्रान्तरम्-</p>
<p>अनन्तो विन्दुसंयुक्तो मायाब्रह्माग्नितारवान् ।<br>
पाशादिस्त्र्यक्षरो मन्त्रः सर्वकामफलप्रदः ।<br>
अस्यैकाक्षरीवत् ऋषिच्छन्दोदेवतान्यासः ॥ ५० ॥</p>
<p>अङ्गमन्त्रस्तु-</p>
<p>ह्रीम् अङ्गुष्ठाभ्यां नमः, ह्रीं हृदयाय नमः इत्यादि ।<br>
सर्वत्र ह्रीं बीजेन कराङ्गन्यासौ कुर्यात् ।</p>
<p>तथा च निबन्धे-</p>
<p>ऋष्याद्याः पूर्वमुक्ताः स्युर्बीजेनाङ्गक्रिया मन्ता ॥ ५१ ॥</p>
<p>ध्यानम्-</p>
<p>वराङ्कुशौ पाशमभीतिमुद्रां करैर्वहन्तीं कमलासनस्थाम्<br>
।<br>
बालार्ककोटिप्रतिमां त्रिनेत्रां भजेऽहमाद्यां भुवनेश्वरीं<br>
ताम् ॥ ५२ ॥<br>
अस्याः पूजा तु एकाक्षरीवत् ।<br>
अष्टदलेषु ब्राह्म्यादियुगलं पूर्ववत्पूजयेत् ।<br>
षोडशदले पूजाया अनुक्तत्वात्षोडशदलाभावः ॥ ५३ ॥<br>
अस्य पुरश्चरणजपो दशलक्षः ।<br>
दक्षिमधुघृताक्ताभिरश्वत्थोडुम्बरप्लक्षाणाम् ।<br>
समिद्भिस्तिलैर्दुग्धाक्तैर्दशसहस्रहोमः ।</p>
<p>तथा च-</p>
<p>हविष्यभुग्जपेन्मन्त्रं तत्त्वलक्षं जितेन्द्रियः ।<br>
तत्सहस्रं जुहुयाच्च जपान्ते मन्त्रवित्तमः ।<br>
दधिक्षौद्रघृताक्ताभिः समिद्भिः क्षीरिभुरुहाम् ।<br>
तत्सङ्ख्यया तिलैः शुद्धैः पयोऽक्तैर्जुहुयात्ततः ।<br>
अत्र तत्त्वशब्देन दश उच्यन्ते शक्तेर्दश तत्त्वानीति वचनात् ।<br>
अन्ये तु भुवनेश्वरीमन्त्रा न निबद्धा अप्रसिद्धत्वात् ।</p>
<p>अथान्नपूर्णामन्त्राः</p>
<p>मायाहृद्भगवत्यन्ते माहेश्वरिपदं ततः ।<br>
अन्नपूर्ण ठयुगलं मनुः सप्तदशाक्षरः ॥ ५५ ॥</p>
<p>कल्पे च-</p>
<p>प्रणवाद्या यदा देवि तदा सप्तदशाक्षरी ।<br>
अन्नप्रदामोक्षदा च सदा विभवदायिनी ॥ ५६ ॥<br>
मायाद्या च यदा देवि तदा सा सकलेष्टदा ।<br>
श्रीबीजाद्या यदा देवि तदा सुखविवर्द्धिनी ॥ ५७ ॥<br>
वाग्बीजाद्या यदा वागीशत्वप्रदायिनी ।<br>
कामाद्या च यदा विद्या सर्वकामप्रदायिनी ॥ ५८ ॥ तारमायादिका<br>
विद्या भोगमोक्षप्रदायिनी ।<br>
मायाश्रीबीजयुग्माद्या सदा ।<br>
विभवदायिनी श्रीमायायुग्मबीजाद्या सर्वसम्पत्तिपूरणी ॥ ५९ ॥</p>
<p>अस्याः पूजाप्रयोग-</p>
<p>प्रातःकृत्यादि पीठन्यासान्तं कर्म विधाय हृत्पद्मस्य केशरेषु<br>
मध्ये च भुवनेश्वरीपीठमन्त्रोक्तपीठशक्तीर्विन्यस्य<br>
ऋष्यादिन्यासं कुर्यात् ।</p>
<p>तद्यथा-</p>
<p>शिरसि ॐ ब्रह्मणे ऋषये नमः, मुखे पङ्क्तये छन्दसे नमः, हृदि<br>
अन्नपूर्णायै देवतायै नमः ।</p>
<p>तत्रैव-</p>
<p>एतेषां मन्त्रराशीनाम् ऋषिर्ब्रह्मा उदाहृतः ।<br>
पङ्क्तिश्छन्दः समाख्यातं देवता चान्नपूर्णिका ॥ ६० ॥</p>
<p>ततः कराङ्गन्यासौ-</p>
<p>ह्रीम् अङ्गुष्ठाब्यां नमः, ह्रीं हृदयाय नमः इत्यादि ।<br>
सर्वत्र मायाबीजेन कुर्यात् ।</p>
<p>तथा च निबन्धे-</p>
<p>अङ्गानि मायया कुर्यात्ततो देवीं विचिन्तयेत् ।<br>
कल्पे च- यद्वीजाद्या भवेद्विद्या तद्बीजेनाङ्गकल्पना ॥ ६१ ॥</p>
<p>ततो ध्यानम्-</p>
<p>रक्तां विचित्रवसनां नवचन्द्रचूडामन्नप्रदाननिरतां<br>
स्तनभारनम्राम् ॥<br>
नृत्यन्तमिन्दुसकलाभरणं विलोक्य हृष्टां भजे भगवतीं<br>
भवदुःखहन्त्रीम् ।<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ ६२ ॥<br>
ततः समान्योक्त पीठपूजां विधाय<br>
भुवनेश्वरीमन्त्रोक्तजयादिपीठमन्वन्तां पीठपूजां विधाय<br>
पुनर्ध्यात्वा आवाहनादि पञ्चपुष्पाञ्जलिदानपर्यन्तं कर्म<br>
विधाय आवरणपूजामारभेत् ।</p>
<p>तद्यथा-</p>
<p>केशरेषु अग्निकोणे ह्रीं हृदयाय नमः, नैर्-ऋते ह्रीं शिरसे<br>
स्वाहा, वायव्ये ह्रीं शिखायै वषट्, ऐशान्यां ह्रीं कवचाय<br>
हुं, मध्ये ह्रीं नेत्रत्रयाय वौषट्, चतुर्दिक्षु ह्रीम् अस्त्राय फट् ॥</p>
<p>अष्टदलेषु-</p>
<p>पूर्वादिक्रमेण ब्राह्म्यै माहेश्वर्यै वैष्णव्यै वाराह्यै<br>
इन्द्राण्यै चामुण्डायै महालक्ष्म्यै प्रणवादिनमोऽन्तेन पूजयेत्<br>
।</p>
<p>तत्रैव-</p>
<p>दलेषु पूजयेदेताः ब्राह्म्याद्याः क्रमतः सुधीः ।<br>
शूद्रस्य प्रणवस्थले चतुर्दशस्वरो विन्दुसंयुक्तः ।</p>
<p>कालिकापुराणे-</p>
<p>मन्त्रस्य सेतुकरणे उक्तत्वात् ॥<br>
तथा च- चतुर्दशस्वरेणाढ्यं विन्दुभूषितमस्तकम् ।<br>
शूद्रस्य प्रणवं देवि कथितं तन्त्रवेदिभिः ॥ ६३ ॥<br>
अतः पूर्वादौ इन्द्रादीन्वज्रादींश्च पूर्ववत्सम्पूज्य<br>
धूपादिविसर्जनान्तं कर्म समापयेत् ।<br>
अस्य पुरश्चरणजपः षोडशसहस्रसङ्ख्यः ।</p>
<p>तथा च-</p>
<p>यथाविधि जपेन्मन्त्रं वसुयुग्मसहस्रकम् ।<br>
साज्येन्नान्नेन जुहुयात्तद्दशांशमनन्तरम् ।<br>
(अयं मन्त्रः प्रणवादिरष्टादशाक्षरः ।<br>
मायादिः श्रीबीजादिश्च ।) तथा मायां विना प्रणवादिः<br>
कामादिः श्रीबीजादिर्वाग्भवादिश्च सप्तदशाक्षरः कवचे तथा<br>
प्रतिपादनात् ।</p>
<p>विशेषस्तु-</p>
<p>यद्यद्बीजादिको मन्त्रस्तेनैवाङ्ग प्रकल्पना ॥ ६४ ॥<br>
अथ त्रिपुटामन्त्राः<br>
श्रीमायामदनैः प्रोक्तो मन्त्रो बीजत्र्यात्मकः ॥ ६५ ॥</p>
<p>तत्र पूजायन्त्रम्- (चित्र १६)</p>
<p>तदुक्तं दशपटल्याम्-</p>
<p>षट्कोणं पूर्वामालिख्य मध्ये विद्यां लिखेत्सुधीः ।<br>
वीप्सया तान्तु षट्कोणकोणेषु क्रमतो लिखेत् ।<br>
वाह्ये वसुदलं कुर्याद्दीर्घस्वरविभूषितम् ।<br>
चतुरस्रं चतुर्द्वारभूषितं मण्डलं लिखेत् ।<br>
मध्ये देवीं समावाह्य ध्यायेत्सर्वं समृद्धिदाम् ॥ ६६ ॥</p>
<p>अस्याः पूजाप्रयोगः-</p>
<p>ततः प्रातः कृत्यादि पीठन्यासान्तं कर्म विधाय<br>
भुवनेश्वरीमन्त्रोक्तजयादिपीठमन्वन्तं विन्यस्य<br>
ऋष्यादिन्यासं कुर्यात् ।</p>
<p>तद्यथा-</p>
<p>शिरसि सम्मोहनाय ऋषये नमः, मुखे गायत्र्यै छन्दसे नमः<br>
हृदि त्रिपुटायै देवतायै नमः ।</p>
<p>ततः कराङ्गन्यासौ-</p>
<p>श्रीम् अङ्गुष्ठाभ्यां नमः ।<br>
ह्रीं तर्जनीभ्यां स्वाहा क्लीं मध्यमाभ्यां वषट्, श्रीम्<br>
अनामिकाभ्यां हुं, ह्रीं कनिष्ठाभ्यां वौषट्, क्लीं<br>
करतलपृष्ठाभ्यां फट् ।<br>
एवं श्रीं हृदयाय नमः इत्यादि ।</p>
<p>तथा च निबन्धे-</p>
<p>ऋषिः सम्मोहनश्छन्दो गायत्री देवता पुनः त्रिपुटाख्या<br>
द्विरुक्तैस्तद्बीजैरङ्गानि षट्क्रमात् ॥ ६७ ॥</p>
<p>ततो ध्यानम्-</p>
<p>पारिजातवने रम्ये मण्डपे मणिकुट्टिमे ।<br>
रत्नसिंहासने रम्ये पद्मे षट्कोणशोभिते ।<br>
अधस्तात्कल्पवृक्षस्य निष्ण्णां देवतां स्मरेत् ।<br>
चापं पाशाम्बुजसरसिजान्यङ्कुशं पुष्पबाणान्,<br>
संविभ्राणां करसरसिजैः रत्नमौलिं त्रिनेत्राम् ।<br>
हेमाब्जाभां कुचभारनतां रत्नमञ्जीरकाञ्चीं,<br>
ग्रैवेयाद्यैर्विलसिततनुं भावयेच्छक्तिमाद्याम् ॥<br>
चामरादर्शताम्बूलकरण्डकसमुद्गकान् ।<br>
वहन्तीभिः कुचार्त्ताभिर्दूतीभिः परिवारिताम् ।<br>
करुणामृतवर्षिण्या पश्यन्तीं साधकं दृशा ।<br>
अम्बुजं पद्मं न तु शङ्खं, दधतीं पद्मयुगलमिति<br>
दक्षिणामूर्तिवचनात् ।<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ ६८ ॥<br>
ततः सामान्यपूजापद्धत्युक्त पीठपूजा विध्याय केशरेषु<br>
भुवनेश्वरीमन्त्रोक्तजयादिपीठमन्वन्तं सम्पूज्य<br>
पुनर्ध्यात्वा आवाहनादि-पञ्चपुष्पाञ्जलिदानपर्यन्तं<br>
विधाय आवरणपूजां कुर्यात् ।</p>
<p>तद्यथा-</p>
<p>अग्न्यादिषट्कोणेषु ॐ लक्ष्म्यै नमः, ॐ हरये नमः, एवं गौर्यै,<br>
शिवाय, रत्यै, कामाय, षट्कोणस्योभयतः पार्श्वयोः ॐ<br>
शङ्खनिधये नमः, ॐ पद्मनिधये नमः ।<br>
ततः केशरेषु अग्न्यादिकोणचतुष्टयेषु मध्ये दिक्षु च श्रीं<br>
हृदयाय नमः ।<br>
इत्यादिना षडङ्गानि पूजयेत् ॥ ६९ ॥<br>
ततः पत्रेषु ब्राह्म्याद्या मातरः पूज्याः ।</p>
<p>तथा च निबन्धे-</p>
<p>हृल्लेखाविहिते पीठे पूजयेत्तां समाहितः ।<br>
अग्न्यादिषट्सु कोणेषु लक्ष्म्याद्या पूजयेद्ध्रुवम् ।<br>
लक्ष्मीं हेमप्रभां तन्वीं स-वराब्जयुगाभयाम् ।<br>
शङ्खचक्रगदाम्भोजधरं हेमनिभं हरिम् ।<br>
पाशाङ्कुशाभयाभीष्टधरां गौरीं जवारुणाम् ।<br>
मृगटङ्काभयाभिष्टधरं हेमनिभं हरम् ।<br>
नीलोत्पलकरां सौम्यां रतिं काञ्चनसन्निभाम् ।<br>
धृतपाशाङ्कुशेष्वासं पुष्पेषुमरुणं स्मरन् ।<br>
पूर्ववन्निधियुग्मन्तु यजेदुभयपार्श्वर्योः ।<br>
बहिरङ्गानि सम्पूज्य पूज्याः पत्रेषु मातर इति ।<br>
तद्बहिरिन्द्रादीन्वनिता रूपान्पूजयेत् ॥ ७० ॥</p>
<p>निभन्धे-</p>
<p>लोकेशान्वनितारूपानर्चयेत्सौम्यविग्रहान् ।<br>
ततो धूपादि विसर्जनान्तं कर्म समापयेत् ।<br>
अस्य पुरश्चरणजपो द्वादशलक्षः ।</p>
<p>तथा च-</p>
<p>भानुलक्षं जपेदेनं मनुं तावत्सहस्रकम् ।<br>
विल्वारग्वधसम्भूतैर्मधुराक्तैः समिद्वरैः ।<br>
जवापुष्पैश्च जुहुयात्तोषयेद्वसुना गुरुम् ।<br>
आरग्वधः शोणालुः ।<br>
अयं मन्त्रस्त्रिधा भवति ।<br>
परादिर्वा भवेद्देवि कामादिर्वा भवेदियमिति<br>
दक्षिणामूर्तिवचनात् ॥ ७२ ॥</p>
<p>अथ त्वरितामन्त्राः</p>
<p>अथाभिधास्ये त्वरिवां त्वरितं फलदायिनीम् ।<br>
तारो माया धर्मबीजम् ऋद्धिरीशस्वरान्विता ।<br>
कूर्मस्तदन्त्यो भगवान्क्षस्त्री दीर्घतनुच्छदम् ।<br>
संवर्तो भगवान्माया फडन्तो द्वादशाक्षरः ।<br>
माया भुवनेशी, वर्म हुं, ऋद्धिः खकारः, ईश्वरः एकारः,<br>
कूर्मश्चकारः, तदन्त्यश्छकारः, भग एकारस्तद्युक्तः क्षः,<br>
स्त्री स्वरूपं, दीर्घतनुच्छदं हुं, संवर्त्तः क्षकारः भग<br>
एकारस्तद्युक्तः क्षः, पुनर्भुवनेश्वरी फट् ॥ ७३ ॥<br>
अस्यार्जुन-ऋषिर्विराट छन्दः त्वरिता देवता<br>
पुरुषार्थचतुष्टयसिद्ध्यर्थे विनियोगः ।</p>
<p>तथा च निबन्धे-</p>
<p>मुनिरर्जुन आख्यातो विराट् छन्द उदाहृतम् ।<br>
त्वरिता देवता प्रोक्ता पुरुषार्थफलप्रदा ॥ ७४ ॥</p>
<p>अस्याः पूजापद्धतिः (त्वरितायन्त्र चित्र १७)</p>
<p>पूतत्र जायन्त्रं दक्षिणामूर्तौः अष्टपत्रं लिखेत्पद्मं<br>
बहिर्भूविन्द्वमालिखेत् ।<br>
प्रत्येकं वसुकोणेषु कवचञ्चाष्टधा लिखेत् ।<br>
मध्ये तु भुवनेशानीं वेष्टयेन्मातृकाक्षरैः ।<br>
सर्वरक्षाकरं नाम यन्त्रमेतदुदाहृतम् ।<br>
यत्रावाह्य महेशानीमुपचारैः समर्चयेत् ॥ ७५ ॥<br>
ततः प्रातःकृत्य पीठादि न्यासान्तं कर्म समाप्य केशरेषु<br>
भुवनेश्वरीमन्त्रोक्त जयादिपीठशक्तीर्विन्यस्य मध्ये क्षं हुं<br>
हं वज्रदेह घुरु घुरु हिङ्गुलु हिङ्गुलु गर्ज गर्ज हं हूं<br>
क्षां पञ्चाननाय नमः ।<br>
इति मन्त्रं न्यसेत् ।</p>
<p>तथा च निबन्धे-</p>
<p>संवर्तको विन्दुयुतः कवचं सकलं वियत् ।<br>
वज्रदेह घुरुद्वन्द्वमाभाष्य हिङ्गुलुद्वयम् ।<br>
गर्ज गर्ज वियत्सेन्दु वर्मान्त्यो दीर्घविन्दुवान् ।<br>
पञ्चाननाय हृदयं पीठमन्त्रः प्रकीर्तितः ॥ ७६ ॥</p>
<p>ततः ऋष्यादिन्यासः-</p>
<p>शिरसि अर्जुन-ऋषये नमः, मुखे विराट छन्दसे नमः, हृदि<br>
त्वरितायै देवतायै नमः ।</p>
<p>ततो मन्त्रन्यासः-</p>
<p>मूर्ध्नि, ॐ नमः, भाले हुं नमः, गले खे नमः, हृदि च नमः,<br>
नाभौ छे नमः, गुह्ये क्ष नमः, ऊर्वो स्त्री नमः, जानुनोः हूं<br>
नमः, जङ्घयोः क्षे नमः, पादद्वन्द्वे फट् नमः ।<br>
मूलेन व्यापकं कुर्यात् ॥ ७७ ॥</p>
<p>तथा च निभन्धे-</p>
<p>मायाविवर्जितान् वर्णान्मूर्ध्नि भाले गले हृदि ।<br>
नाभिगुह्योरुयुगे च जानुजङ्घापदेषु च ।<br>
विन्यस्य व्यापकं कुर्यात्समस्तेनैव साधकः ॥ ७८ ॥</p>
<p>ततः कराङ्गन्यासौ-</p>
<p>चछे अङ्गुष्ठाभ्यां नमः, छेक्ष तर्जनीभ्यां स्वाहा, क्षस्त्री<br>
मध्यमाभ्यां वषट्, स्त्रीहुम् अनामिकाभ्यां हुं, हूङ्क्षे<br>
कनिष्ठाभ्यां वौषट्, क्षेफट्, करतलपृष्ठाभ्यां फट् ।<br>
एवं चक्षे हृदयाय नमः इत्यादिना हृदयादिषु ।</p>
<p>तथा च निबन्धे-</p>
<p>कूर्माद्यैः सप्तभिर्वर्णैः पूर्वपूर्व विवर्जितैः ।<br>
द्वाभ्यां द्वाभ्यां षडङ्गानि कुर्यात्साधकसत्तमः ॥ ७९ ॥</p>
<p>ततो ध्यानम्-</p>
<p>श्यामां वर्हिकलापशेखरयुतामाबद्धपर्णांशुकां,<br>
गुञ्जाहारलसत्पयोधरनतामष्टाहिपान्बिभ्रतीम् ।<br>
ताडाङ्काङ्गदमेखलागुणरणन्मञ्जीरतां प्रार्पितान्,<br>
कैरातीं वरदाभयोद्यतकरां देवीं त्रिनेत्रां भजे ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ८० ॥<br>
ततः सामान्योक्त पीठपूजां विधाय पद्मस्य केशरेषु<br>
पूर्वादिक्रमेण जया-विजया-अजिता-अपराजिता-नित्या-विलासिनी-<br>
दोग्ध्री-अघोरा-मङ्गलाः, प्रणवादिनमोऽन्तेन पूज्याः ।<br>
मध्ये क्षं हुं हं वज्रदेह घुरु घुरु हिङ्गुलु हिङ्गुलु गर्ज<br>
गर्ज हं हूं क्षां पञ्चाननाय नमः ।<br>
ततः पूर्ववद्ध्यात्वा आवाहनादि<br>
पञ्चपुष्पाञ्जलिदानपर्यन्तं विधाय आवरणपूजामारभेत ।<br>
अग्न्यादिकोणेषु चछे गायन्त्र्यै हृदयाय नमः, छेक्ष गायत्र्यै<br>
शिरसे स्वाहा, क्षस्त्री गायत्र्यै शिखायै वषट्, स्त्रीहूं गायत्र्यं<br>
कवचाय हुं, हूङ्क्षे गायत्र्यै नेत्रत्रयाय वौषट् ।<br>
दिक्षु क्षे फट् गायत्र्यै अस्त्राय फट् ।<br>
इति सम्पूज्य उत्तरेशानयोः प्रणीतां गायत्रीञ्च पूजयेत् ।</p>
<p>तथा च निबन्धे-</p>
<p>अङ्गं प्रणीतां गायत्रीं केशरेष्वर्चयेत्क्रमात् ।<br>
दलेषु पूजयेदेताः श्रीबीजाद्याः सुभूषिताः ।<br>
हुङ्कारीं खेचरीं चण्डां छेदिनीं क्षेपिणीं स्त्रियम् ।<br>
हुङ्कारीं क्षेमकारीञ्च लोके सायुधभूषणाम् ।<br>
फट्कारीमग्रतो वाह्ये कोदण्डशरधारीणीम् ।</p>
<p>वाक्यन्तु-</p>
<p>श्रीं हुङ्कार्यै नमः, वाह्ये अग्रतः ॐ फट्कारिण्यै नमः इत्यादि<br>
॥ ८१ ॥</p>
<p>द्वारस्योभयपार्श्वयोः ॐ जयायै नमः, ॐ विजयायै नमः ।<br>
तद्वाह्ये किङ्कराय रक्ष रक्ष त्वरिताज्ञास्थिरो भव हुं फट् इति<br>
मन्त्रेण किङ्करा पूजयेत् ।</p>
<p>तथा च निबन्धे-</p>
<p>द्वारस्यो पार्श्वयोः पूज्ये हेमवेत्रकराम्बुजे ।<br>
जयाख्या विजयाख्या च किङ्कराय पदं ततः ।<br>
रक्ष रक्ष पदस्यान्ते त्वरिताज्ञास्थिरो भव ।<br>
वर्मास्त्रान्तेन मनुना किङ्करं तद्वहिर्यजेत् ।<br>
लगुडं विभ्रतं कृष्णं कृष्णचर्चरमूर्द्धजम् ।<br>
आरण्यैररुणैः पुष्पैरतिरम्यैः सुगन्धिभिः ।<br>
पूजयेद्धूपदीपाद्यैर्नृत्यगोर्मतैर्महोत्सवैरिति ।<br>
अत्र न इन्द्रादिपूजा अनुक्तत्वात् ॥ ८० क ॥</p>
<p>ततो धूपादिविसर्जनान्तं कर्म समापयेत् ।<br>
अस्य पुरश्चरण जपो लक्षसङ्ख्यकः ।<br>
तद्दशांशं विल्वस्य समिद्धरैस्त्रिमध्वर्क्तैर्होमयेत् ।</p>
<p>तथा च-</p>
<p>लक्षं सञ्जयप्य मन्त्रज्ञो मन्त्रमेनं जितेन्द्रियः ।<br>
दशांशं जुहुयाद्विल्वैस्त्रिमध्वक्तैः समिद्वरैः ॥ ८२ ॥</p>
<p>अथ नित्यामन्त्रः</p>
<p>वाग्भवं कामबीजञ्च नित्यक्लिन्ने मदौ पुनः ।<br>
द्रवे वह्निवधूर्मन्त्रो द्वादशार्णोऽयमीरितः ॥ ८३ ॥</p>
<p>अस्याः पूजाप्रयोग-</p>
<p>प्रातःकृत्यादि पीठन्यासान्तं विधाय केशरेषु पूर्वादिक्रमेण<br>
जयादि ह्रीं सर्वशक्ति कमलासनाय नमः इत्यन्तं विन्यस्य<br>
ऋष्यादिन्यासं समाचरेत्</p>
<p>तद्यथा-</p>
<p>शिरसि सम्मोहनऋषये नमः, मुखे निवृच्छन्दसे नमः, हृदि<br>
नित्यायै देवतायै नमः ।</p>
<p>तथा च निबन्धे-</p>
<p>ऋषिः सम्मोहनश्छन्दो निवृन्नित्या च देवता इति ॥ ८४ ॥</p>
<p>ततः कराङ्गन्यासौ-</p>
<p>ऐम् अङ्गुष्ठाभ्यां नमः, ऐं तर्जनीभ्या स्वाहा, ऐं<br>
मध्यमाभ्यां वषट्, ऐम् अनामिकाभ्यां हुं, ऐं<br>
कनिष्ठाभ्यां वौषट्, ऐं करतलपृष्ठाभ्यां फट् ।<br>
एवं हृदयादिषु ऐं हृदयाय नमः इत्यादिना षडङ्गेषु न्यसेत् ॥</p>
<p>तथा च निबन्धे-</p>
<p>वाचा कृत्वा षडङ्गानि नित्यां ध्यायेद्यथाविधि ॥ ८५ ॥</p>
<p>ततो ध्यानम्-</p>
<p>अर्द्धेन्दुमौलिमरुणाममराभिवन्द्या-<br>
मम्भोजपाशशृणिपूर्णकपालहस्ताम् ।<br>
रक्ताङ्गरागवसनाभरणां त्रिनेत्रां ध्यायेच्छिवस्य वनितां<br>
मदविह्वलाङ्गीम् ॥<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ ८६ ॥<br>
ततः पीठपूजां विधाय केशरेषु जयादि पीठ शक्तीः सम्पूज्य<br>
मध्ये ह्रीं सर्वशक्तिकमलासनाय नमः इत्यन्तं सम्पूज्य<br>
पुनर्ध्यात्वा आवाहनादि पञ्चपुष्पाञ्जलिदानपर्यन्तं<br>
विध्याय आवरणपूजामारभेत्-</p>
<p>(नित्यायन्त्रम् चित्र १८)</p>
<p>तद्यथा-</p>
<p>अग्न्यादिकोणचतुष्टये मध्येदिक्षु च ऐं हृदयाय नमः, ऐं<br>
शिरसे स्वाहा, ऐं शिखायै वषट्, ऐं कवचाय हुं, मध्ये ऐं<br>
नेत्रत्रयाय वौषट्, चतुर्दिक्षु ऐम् अस्त्राय फट् ।<br>
अष्टदलेषु ॐ नित्यायै निरञ्जनायै, क्लिन्नायै, क्लेदिन्यै,<br>
मदनातुरायै, मदद्रवायै, द्राविण्यै, द्रविण्ये, सर्वत्र प्रणवादि<br>
नमोऽन्तेन पूजयेत् ।</p>
<p>तथा च निबन्धे-</p>
<p>नित्या निरञ्जना क्लिन्ना क्लेदिनी मदनातुरा ।<br>
मदद्रवा द्राविणी च द्रविणीत्यष्टशक्तयः ।<br>
नीलोत्पलकपालाढ्यकरा सक्ताम्बुजप्रभा इति ।<br>
तद्वाह्ये इन्द्रादीन वज्रादींश्च पूजयेत् ।<br>
ततो धूपादि विसर्जनान्तं कर्म समापयेत् ॥ ८७ ॥<br>
अस्य पुरश्चरणजपश्चतुर्लक्षः ।</p>
<p>तथा च-</p>
<p>चतुर्लक्षं जपित्वा च मधुराक्तैर्मधूकजैः ।<br>
कुसुमैरयुतं हुत्वा तोषयेद्गुरुमात्मनः ॥ ८८ ॥</p>
<p>अथ वज्रप्रस्तारिणीमन्त्राः</p>
<p>वाङ्मायानन्तरं भूयो नित्यक्लिन्ने मदद्रवे ।<br>
स्वाहान्तो रविसङ्ख्यार्णो मन्त्रो वश्यप्रदायकः ॥ ८९ ॥</p>
<p>अस्याः पूजायन्त्रम्-</p>
<p>षट्कोणं द्वादशदलञ्चतुर्द्वारं चतुरस्रञ्च ॥ ९० ॥<br>
(चित्र १९)</p>
<p>ततः पूजा-</p>
<p>प्रातः कृत्यादिपीठन्यासान्तं विधाय केशरेषु<br>
जयादिपीठमन्वन्ते विन्यस्य ऋष्यादिन्यासं कुर्यात् ।<br>
शिरसि अङ्गिरसे ऋषये नमः, मुखे त्रिष्टुप्छन्दसे नमः, हृदि<br>
वज्रप्रस्तारिण्यै देवतायै नमः ।</p>
<p>तथा च निबन्धे-</p>
<p>अङ्गिराः स्याद्दृषिस्त्रिष्टुप्छन्दो मुनिभिरोरितम् ।<br>
वज्रप्रस्तारिणी प्रोक्ता देवताभीष्टदायिनीति ॥ ९१ ॥</p>
<p>ततः कराङ्गन्यासौ-</p>
<p>ऐम् अङ्गुष्ठाभ्यां नमः इत्यादि, ऐं हृदयाय नमः इत्यादिना<br>
हृदयादिषु ।</p>
<p>तथा च निबन्धे-</p>
<p>वाग्भवेन षडङ्गानि विदध्यान्मन्त्रवित्तमः ॥ ९२ ॥</p>
<p>ततो ध्यानम्-</p>
<p>रक्ताब्धौ रक्तपोते रविदलकमलाभ्यन्तरे सन्निषण्णां,<br>
रक्ताक्षीं रक्तमौलिस्फुरितशशिकलां स्मेरवक्त्रां त्रिनेत्राम् ।<br>
बीजापूरेषुपाशाङ्कुशमदनधनुःसत्कपालानि<br>
हस्तैर्विभ्राणामानताङ्गीं<br>
स्तनभारनमितामम्बिकामाश्रयामः ॥ ९३ ॥<br>
एवं ध्यात्वा मानसैः सम्पूज्य शङ्खस्थापनं विधाय<br>
पूर्ववत् पीठपूजां कृत्वा पुनर्ध्यात्वा<br>
आवाहनादिपञ्चपुष्पाञ्जलि दानपर्यन्तं विधाय<br>
आवरणपूजामारभेत् ।<br>
अग्न्यादिकोणेषु मध्ये दिक्षु च ऐं हृदयाय नमः इत्यादिना<br>
सम्पूज्य द्वादशदलेषु पूर्वादिक्रमेण ॐ हृल्लेखायै नमः<br>
एवं क्लेदिन्यै, क्लिन्नायै, क्षोभिण्यै, मदनातुरायै, निरञ्जनायै,<br>
रागवत्यै, मदनावत्यै, मेखलायै, द्राविण्यै, वेगवत्यै, स्मरायै,<br>
सर्वत्र प्रणवादिनमोऽन्तेन पूजयेत् ।</p>
<p>तथा च निबन्धे-</p>
<p>हृल्लेखा क्लेदिनी क्लिन्ना क्षोभिणी मदनातुरा ।<br>
निरञ्जना रागवतो सप्तमी मदनावती ।<br>
मेखला द्राविणी पश्चात्वेगवत्यपरा स्मरेति ।<br>
कपालोत्पलधारिण्यः शक्तयो रक्तविग्रहाः ।<br>
तद्वाह्ये ब्राह्मयादि मातृः पूजयेत् ।<br>
तद्बहिरिन्द्रादीन् वज्रादींश्च पूजयेत् ।</p>
<p>तथा च निभन्धे-</p>
<p>मातरो दिग्विदिक्ष्वर्च्याः पुनः पूज्या दिगीश्वराः ।<br>
ततो धूपादिविसर्जनान्तं कर्म समापयेत् ॥ ९३ क ॥<br>
अस्य पुरश्चरणं लक्षजपः ।</p>
<p>तथा च-</p>
<p>मन्त्रं मन्त्री जपेल्लक्षं जपान्ते जुहुयात्ततः ।<br>
अयुतं राजवृक्षोत्थैर्घृतसिक्तैः समिद्वरैः ।<br>
राजवृक्षः शोणालुः ॥ ९४ ॥</p>
<p>अथ दुरामन्त्राः</p>
<p>अथ दुर्गामनुं वक्ष्ये दृष्टादृष्ट फलप्रदाम् ।<br>
मायाद्रि-कर्ण विन्द्वाढ्यो भूयोऽसौ सर्गवान् भवेत् ।<br>
पञ्चान्तकः प्रतिष्ठावान् मारुतो भौतिकासनः ।<br>
तारादि हृदयान्तोऽयं मन्त्रो वस्वक्षरात्मकः ।<br>
अद्रिर्दकारः, कर्णः उकारः, पञ्चान्तको गकारः, प्रतिष्ठा<br>
आकारः, मारुतो यकारः, भुतिकः ऐकाः ।</p>
<p>(प्रमाणान्तरं)-</p>
<p>तारो माया स्वबीजञ्च दुर्गायै हृदयं ततः ।<br>
इति भट्टः ॥ ९५ ॥</p>
<p>अस्याः पूजाप्रयोगः-</p>
<p>प्रातः कृत्यादिपीठन्यासान्तं विधाय हृत्पद्मस्य केशरेषु<br>
मध्ये च पीठशक्तीन्यसेत् ।</p>
<p>तद्यथा-</p>
<p>आं प्रभायै ईं मायायै ऊं जयायै एं सूक्ष्मायै ऐं<br>
विशुद्धायै ॐ नन्दिन्यै औं सुप्रभायै अं विजयायै अः<br>
सर्वसिद्धिदायै, नमः सर्वत्र ।<br>
तदुपरि ॐ वज्रनखदंष्ट्रायुधाय महासिंहाय हुं फट्<br>
नमः इति न्यसेत् ।</p>
<p>तथा च निबन्धे-</p>
<p>प्रभा माया जया सूक्ष्मा विशुद्धा नन्दिनी पुनः ।<br>
सुप्रभा विजया सर्वसिद्धिदा नवशक्तयः ।<br>
अज्भिर्ह्रस्वत्रयक्लीवरहितैः पूजयेदिमाः ।<br>
प्रणवानन्तरं वज्रनखदंष्ट्रायुधाय चा ।<br>
महासिंहाय वर्मान्तं नतिः सिंहमनुर्मतः ।<br>
दद्यादासनमेतेन मूर्तिं मूलेन कल्पयेत् ॥ ९६ ॥</p>
<p>ततः ऋष्यादिन्यासः</p>
<p>तद्यथा-</p>
<p>शिरसि नारदऋषये नमः, मुखे गायत्रीच्छन्दसे नमः, हृदि<br>
दुर्गायै देवतायै नमः ।</p>
<p>तथा च निबन्धे-</p>
<p>ऋषि स्यान्नारदश्छन्दो गायत्री देवता मनोः ।<br>
दुर्गा समीरिता सद्भिर्दुरितापन्निवारिणीति ॥ ९७ ॥</p>
<p>ततः कराङ्गन्यासौ-</p>
<p>ह्रां ॐ ह्रीं दुं दुर्गायै अङ्गुष्ठाभ्यां नमः, ह्रीं ॐ ह्रीं<br>
दुं दुर्गायै तर्जनीभ्यां स्वाहा, ह्रूं ॐ ह्रीं दुं दुर्गायै<br>
मध्यमाभ्यां वषट्, ह्रैं ॐ ह्रीं दुं दुर्गायै<br>
अनामिकाभ्यां हुं, ह्रौं दुं दुर्गायै कनिष्ठाभ्यां वौषट्,<br>
ह्रः ॐ ह्रीं दुं दुर्गायै करतलपृष्ठाभ्यां फट् ।<br>
एवं हृदयादिषु ह्रां ॐ ह्रीं दुं दुर्गायै नमः इत्यादि ।</p>
<p>तथा च निबन्धे-</p>
<p>नमस्कारविमुक्तेन मूलमन्त्रेण साधकः ।<br>
ह्रामाद्यैः सह कुर्वीत षडङ्गानि यथाविधि ॥ ९८ ॥</p>
<p>ततो ध्यानम्-</p>
<p>सिंहस्था शशिशेखरा मरकतप्रख्या चतुर्भिर्भुजैः, शङ्खं<br>
चक्र-धनुः-शरांश्च दधती नेत्रैस्त्रिभिः शोभिता ।<br>
आमुक्ताङ्गदहारकङ्कणरणत्काञ्चोक्वणन्नूपुरा, दुर्गा<br>
दुर्गतिहारिणी भवतु वो रत्नोल्लसत्कुण्डला ।</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ९९ ॥<br>
ततः पीठपूजां कृत्वा केशरेषु मध्ये च आं प्रभायै, ईं<br>
मायायै, उं जयायै, एं सूक्ष्मायै, ऐं विशुद्ध्यायै, ॐ<br>
नन्दिन्यै, औं सुप्रभायै, अं विजयायै, अः सर्वसिद्धिदायै, तदुपरि<br>
वज्रनखदंष्ट्रायुधाय महासिंहाय हुं फट् नमः इति<br>
पूजयेत् ।</p>
<p>तथा च-</p>
<p>अज्भिर्ह्रस्वत्रयक्लीवरहितैः पूजयेदिमाः ।<br>
प्रणवानन्तरं वज्रनखदंष्ट्रायुधाय च ।<br>
महासिंहाय वर्मान्तं नतिः सिंहमनुर्मतः ।<br>
दद्यादासनमेतेन मूर्तिं मूलेन कल्पयेत् ।<br>
ततः पुनर्ध्यात्वा आवाहनादि पञ्चपुष्पाञ्जलिदानपर्यन्तं<br>
विधाय आवरणपूजामारभेत् ।</p>
<p>तद्यथा-</p>
<p>अग्निनिर्-ऋतिवायव्यीशानकोणेषु मध्ये दिक्षु च ह्रां ॐ ह्रीं दुं<br>
दुर्गायै हृदयाय नमः इत्यादिना पूजयेत् ॥ १०० ॥<br>
ततः पत्रेषु जं जयायै, विं विजयायै, कीं कीर्त्यै, प्रीं प्रीत्यै,<br>
प्रं प्रभायै, श्रं श्रद्धायै, श्रुं श्रुत्यै, मं मेधायै ।<br>
पत्रेषु ॐ शङ्खाय चक्राय गदायै खड्गाय पाशाय अङ्कुशाय<br>
चापाय शराय ।<br>
तद्बाह्ये इन्द्रादीन् वज्रादींश्च पूजयेत् ।<br>
ततो धूपादि विसर्जनान्तं कर्म समापयेत् ॥ १ ॥</p>
<p>अस्य पुरश्चर्णमष्टलक्षजपः ।</p>
<p>तथा च-</p>
<p>वसुलक्षं जपेन्मन्त्रं तिलैर्मधुरलोडितैः ।<br>
पयोन्धसा वा जुहुयात्तत्सहस्रं जितेन्द्रियः तेन<br>
वाचनिकोऽष्टसहस्रहोमः ॥ २ ॥</p>
<p>अथ महिषमर्दिनीमन्त्राः</p>
<p>शारदायाम्-</p>
<p>भान्तं वियत्सनयनं श्वेतो मर्दिनि ठ द्वयम् ।<br>
अष्टाक्षरी समाख्याता विद्या महिषमर्दिनी ।</p>
<p>नारायणीतन्त्रे-</p>
<p>विष हि मज्जा कालोऽग्निरद्रिरिस्थो नि ठ द्वयम् ।<br>
विषं मकारः, हि स्वरूपं मज्जा यकारः, कालो मकार, अग्नि<br>
रेफः, अद्रिर्दकारः, इस्थः इकारयुक्तः, इति वचनादिकारयुक्तो<br>
दकारः ।<br>
अयं मन्त्रः तारादिः मायादिः कामादिः वाग्भवादिः<br>
वधूवीजादिः कवचादिश्च नवाक्षरः ॥ ३ ॥</p>
<p>तथा च विश्वसारे-</p>
<p>प्रणवाद्यां जपेद्विद्यां मायाद्यां वा जपेत्सुधीः ।<br>
वधूबीजादिकां वापि कवचाद्यां जपेत्तथा ।<br>
सर्वकालेषु सर्वत्र मामाद्यां प्रजपेत्सुधीः ।<br>
वाग्भवाद्यां जपेत्तान्तु देवीं वाक्यविशुद्धये ।<br>
विना वीजैर्महाविद्या निर्वीर्या परिकीर्तिता ।<br>
पुटिता बीजयुग्मेन मुखे युग्मेदेशके ।<br>
दशाक्षरी समा नास्ति विद्या त्रिभुवनेश्वरी ।<br>
प्रणवञ्च तथा माया भवेद्विद्या पुनर्दश ।<br>
कामं प्रणवमित्युक्तं भवेद्विद्या पुनर्दश ॥ ४ ॥</p>
<p>एतेषां पूजा-</p>
<p>प्रातःकृत्यादिपीठन्यसेत् ।<br>
ततः पूर्वोक्त - ऋष्यादिन्यासञ्च कृत्वा कराङ्गन्यासौ कुर्यात् ॥ ५ ॥</p>
<p>तद्यथा-</p>
<p>महिषहिंसिके हूं फट् अङ्गुष्ठाभ्यां नमः,<br>
महिषशत्रोशार्वि हूं फट् तर्जनीभ्यां स्वाहा, महिषं हेषय<br>
हूं फट् मध्यमाभ्यां वषट्, महिषं हन हन देवि हूं<br>
फट् अनामिकाभ्यां हूं, महिषसूदनी हूं फट्<br>
कनिष्ठाभ्यां फट् ।<br>
एवं हृदयादि महिषहिंसिके हूं फट् हृदयाय नमः इत्यादि ।<br>
तथा च, पञ्चाङ्गानि मनोर्यत्र तत्र नेत्रं विवर्जयेत् ।<br>
नेत्ररहितं पञ्चाङ्गं कुर्यात् ॥</p>
<p>तथा च निभन्धे-</p>
<p>महिषहिंसिके हूं फट् हृदयं परिकीर्त्तितम् ।<br>
महिषत्रोशार्वि हूं शिर उदाहृतम् ।<br>
महिषं हेषय-द्वन्द्वं हूं फडन्तः शिखामुः ।<br>
महिषं हन युग्मान्ते देवि हूं फट् तनुच्छदम् ।<br>
महिषान्ते सूदनि हूं फडन्तमस्त्रमीरितम् ॥ ५ क ॥</p>
<p>ततो ध्यानम्-</p>
<p>गारुडोपलसन्निभां मणिमौलिकुण्डलमण्डिताम् ।<br>
नौमि भालविलोचनां महिषोत्तमाङ्गनिषेदुषीम् ।<br>
शङ्खचक्र-कृपाणखेटक-बाण कार्मुकशूलकान् ।<br>
तर्जनिअमपि विभ्रतीं निजबाहुभिः शशिशेखराम् ॥ ६ ॥<br>
एवं ध्यात्वा मानसैः सम्पूज्य अर्घ्यस्थापनं कृत्वा<br>
पीठपूजां विधाय कशरेषु मध्ये च पूर्वाक्त-पीठमनुञ्च<br>
यजेत् ।</p>
<p>अर्घ्य पात्रन्तु विश्वसारे-</p>
<p>कालीवत् पूजयेद्देवी कालीवत् फलमाप्नुयात् ।<br>
न वैष्णवैर्यजेद्देवीं न तुलस्या कदाचन ।<br>
न शङ्खेरर्घ्यपात्रं स्यात् कथितं पद्मयोनिना ।<br>
विश्वामित्रस्य पात्रेण मृदा वापि शिवायजेत् ।<br>
इति वचनात् शङ्खनिषेधः ॥ ७ ॥<br>
पुनर्ध्यात्वा आवाहनादि पञ्चपुष्पाञ्जलिदानपर्यन्तं विधाय<br>
आवरणपूजामारभेत ।<br>
अग्न्यादिषु पूर्ववदङ्गं पूजयेत् ।<br>
ततः पत्रेषु पूर्वादि आं दुर्गायै नमः, ईं वरवर्णिन्यै, ऊ<br>
आर्यायै, ऋं कनकप्रतिभायै, ऌं कृत्तिकायै, ऐम् अभयप्रदायै,<br>
औं कन्यायै, अः सुरूपायै ।</p>
<p>तथा तन्त्रान्तरे-</p>
<p>आदौ दुर्गा ततो वरवर्णिनीमाध्यङ्काह्वयाम् ।<br>
कनकप्रतिभाञ्चैवकृत्तिकाम भयप्रदाम् ।<br>
कन्याञ्चैव सुरूपाञ्च यजेत्पूर्वादितः क्रमात् ।<br>
दीर्घाद्यत्वमेतासान्तु ॥ ८ ॥<br>
अष्टपत्रे यजेद्देवी दुराद्या दीर्घपूर्विकाः ।<br>
इति मन्त्रचूडामणिना उक्तत्वात् ।<br>
दीर्घस्वरैः क्रमादिति शारदावचनाच्च ॥ ९ ॥<br>
पत्राग्रेषु यं चक्राय, रं शङ्खाय, लं खड्गाय, वं<br>
खेटकाय, शं बाणाय, षं धनुषे, सं शूलाय, हं तर्जन्यै ।<br>
नमः सर्वत्र ।</p>
<p>तथा च निबन्धे-</p>
<p>यजेद्ग्रेष्वायुधानि चक्रशङ्खावासिखेटकान् ।<br>
बाणं बाणासनं शूलं तर्जनीं यादिभिः क्रमात् ।<br>
पत्राग्रेषु ब्राह्म्याद्याः पूजयेत् ।<br>
ततो दिक्षु तद्वहिरिन्द्रादीन्वज्रादींश्च प्रपूजयेत् ।<br>
ततो धूपादिविसर्जनान्तं कर्म समापयेत् ।</p>
<p>तथा च कुलचुडामणौ-</p>
<p>ब्राह्म्याद्याश्च ततः पश्चाल्लोकपालांस्ततो बहिः ।<br>
तसस्त्राणि सिद्धमयी प्रयोगञ्च समाचरेत् ॥ १० ॥</p>
<p>अस्य पुरश्चरणमष्टलक्षजपः अष्टसहस्रं तिलेर्होमः</p>
<p>तथा च-</p>
<p>अष्टलक्षं जपेन्मन्त्रं तत्सहस्रं तिलैः शुभैः ।<br>
इत्यादि वचनात् ॥ ११ ॥<br>
जपसमर्पणात्पूर्वमुत्तरस्यां दिशि त्रिकोणमण्डलं विलिख्य<br>
वलिं दद्यात् ।<br>
एहि एहि पदद्वन्द्वं गृह्ण गृह्ण पदद्वयम् ।<br>
मदीयञ्च बलिं देवि लुलापकपदद्वयम् ।<br>
साधय-द्वितयं ब्रूयात्खादय-द्वितयं पुनः ।<br>
सर्वं सिद्धिपदं देहि ततः स्वाहापदं वदेत् ।<br>
बलिदानस्य मन्त्रोऽयं मर्दिन्याः परिकीर्तितः ॥ १२ ॥</p>
<p>अथ जयदुर्गामन्त्राः</p>
<p>तारो दुर्ग युगं रक्तमन्त्योढान्तं सलोचनम् ।<br>
द्विठान्तो जयदुर्गयं विद्या वेद्या दशाक्षरी ॥ १३ ॥</p>
<p>अस्याः पूजा-</p>
<p>प्रातःकृत्यादि दुर्गामन्त्रोक्तम् ऋष्यादिन्यासान्तं कर्मं कृत्वा<br>
कराङ्गन्यासौ कुर्यात् ।<br>
ॐ दुर्गे अङ्गुष्ठाभ्यां नमः, दुर्गे तर्जनीभ्यां स्वाहा,<br>
दुर्गायै मध्यमाभ्यां वषट्, भूतरक्षणि अनामिकाभ्यां<br>
हुं, ॐ दुर्गे दुर्गे अक्षणि कनिष्ठाभ्यां वौषट्, ॐ दुर्गे दुर्गे<br>
रक्षणि करतलपृष्ठाभ्यां फट् हृदयादिषु ॥ १४क ॥</p>
<p>ततो ध्यानम्-</p>
<p>कालाभ्राभां कटाक्षैररिकुभयदां मौलिबद्धेन्दुरेखां,<br>
शङ्खं चक्रं कृपाणं त्रिशिखमपि करैरुद्वहन्तीं त्रिनेत्राम् ।<br>
सिंहस्कन्धाधिरूणां त्रिभुवनमखिलं तेजसा पूर्यन्तीं,<br>
ध्यायेद्दुर्गां जयाख्यां त्रिदशपरिवृतां सेवितां<br>
सिद्धिकामैः ।<br>
एवं ध्यात्वा मानसैः सम्पूज्य अर्घ्यस्थानं कुर्यात् ॥ १५ ॥</p>
<p>ततः पूर्वोक्त पीठपूजा विधाय पूर्ववत्पूजां कुर्यात् ।<br>
अस्य पुरश्चरणं पञ्चलक्षजपः ।<br>
घृतेन दशांशहोमः ।</p>
<p>तथा च निबन्धे-</p>
<p>बाणलक्षंअ जपेन्मन्त्रं घृतेन जुहुयात्ततः ।<br>
दशांशं संस्कृते वह्नौ ब्राह्मणानपि भोजयेत् ।<br>
अष्टाक्षरोदिते पीठे पूर्ववत्पूजयेत्सुधीः ॥ १६ ॥</p>
<p>अथ शूलिनीमन्त्राः</p>
<p>ज्वलज्वलपदस्यान्ते शूलनितो पदं ततः ।<br>
दुष्टग्रहहुमस्त्रान्ते वह्नियायावधिर्मनुः ।<br>
भूतेन्द्रियाक्षरैः प्रोक्तो ग्रहक्षुद्रविनाशकृत् ॥ १७ ॥</p>
<p>अस्याः पूजा प्रातः कृत्यादि दुर्गामन्त्रोक्त पीठन्यासान्तं कर्म<br>
कृत्वा ऋष्यादिन्यासं कुर्यात् ।</p>
<p>यथा-</p>
<p>शिरसि दीर्घतपसे ऋषये नमः, मुखे ककुप्छन्दसे नमः, हृदि<br>
शूलिन्यै देवताय नमः ।</p>
<p>निबन्धे-</p>
<p>ऋषिर्दीर्घतपाः प्रोक्त ककुप छन्द उदाहृतम् ।<br>
शूलिनी देवता प्रोक्ता समस्तसुरवन्दितेति ॥ १८ ॥</p>
<p>ततः कराङ्गन्यासौ कुर्यात्यथा-</p>
<p>शूलिनि दुर्गे हुं फट् अङ्गुष्ठाभ्यां नमः, शूलिनि वरदे हुं<br>
फट् तर्जनीभ्यां स्वाहा, शूलिनि विन्ध्यवासिनि हुं फट्<br>
मध्यमाभ्यां वषट्, शूलिनि असुरमर्नि युद्धप्रिये त्रासय<br>
त्रासय हुं फट् अनामिकाभ्यां हुं, शूलिनि देवसिद्धसुपूजिते<br>
नन्दिनि रक्ष रक्ष महायोगेश्वरि हुं फट् कनिष्ठाभ्यां फट् ।<br>
एवं हृदयादिषु ।</p>
<p>तथा च निबन्धे-</p>
<p>दुर्गे हृद्वरदे शीर्षे विन्ध्यवासिनि तच्छिखा ।<br>
असुरान्ते मर्दिनि स्याद्युद्धपूर्व प्रिये पुनः ।<br>
त्रासय-द्वितयं वर्म देवसिद्धसुपुजिते ।<br>
नन्दिनि स्याद्रक्षयुतं महायोगेश्वरि क्रमात् ।<br>
शूलिन्याद्या हुं फडन्ताः पञ्च वै मनवः क्रमात् ॥ १९ ॥</p>
<p>ततो ध्यानम्-</p>
<p>अध्यारूढां मृगेन्द्रं सजलजलधरश्यामलां हस्तपद्मैः<br>
शूलं बाणं कृपाणन्त्वरिजलजगदाचापपाशान्वहन्तीम् ।<br>
चन्द्रोत्तंसा त्रिनेत्रा चतसृभिरसिनाखेटकं विभ्रतीभिः<br>
कन्याभिः सेव्यमानां प्रतिभटभयदा शूलिनीं भावयामि ।<br>
एवं ध्यात्वा मानसैः सम्पूज्य अर्घ्यस्थानं कुर्यात् ॥ २० ॥ ततः<br>
पूर्वोक्तपीठपूजां विधाय पुनर्ध्यात्वा आवाहनादि<br>
पञ्चपुष्पाञ्जलिदानपर्यन्तं कर्म कृत्वा<br>
आवरणपूजामारभेत् ।</p>
<p>तद्यथा-</p>
<p>अग्निनिर्-ऋतिवाय्वी शानकोणेषु दिक्षु च शूलिनि दुर्ग हुं फट्<br>
हृदयाय नमः इत्यादिना पूर्वोक्तपञ्चङ्गानि यजेत् ।<br>
ततः पत्रेषु पूर्वादि ॐ दुर्गायै नमः, एवं वरदायै<br>
विन्ध्यवासिन्यै असुरभर्दिन्यै युद्धप्रियायै देवसिद्धसुपूजितायै<br>
नन्दिन्यै महायोगेश्वर्ये ।<br>
ततः पत्राग्रेषु तदस्त्राणि पूजयेत् ॥ २१ ॥</p>
<p>तथा च निबन्धे-</p>
<p>विधाय पूजामङ्गानां पूज्यां पत्रेषु शक्तयः दुर्गाद्या<br>
वरदा विन्ध्यवासिन्यसुरमर्दिनी ।<br>
युद्धप्रिया पञ्चमी स्याद्देवसिद्ध सुपूजिता ।<br>
सप्तमी नन्दिनी प्रोक्ता महायोगेश्वरी परा ।<br>
दलाग्रेषु तदस्त्राणि शङ्खं चक्रमसिं पुनः ।<br>
गदेषुचापशूलानि पाशं पश्चद्दिशोऽधिपान् ॥<br>
ततो धूपादि-विसर्जनान्तं कर्म समापयेत् ।<br>
अस्यपुरश्चरणं पञ्चदशलक्षजपः ।</p>
<p>तथा च-</p>
<p>मनुमेनं जपेन्मन्त्री वर्णलक्षं विचक्षणः ।<br>
सर्पिषान्नेन वा होमस्तद्दशांशमितो भवेत् ॥ २२ ॥</p>
<p>अथ वागीश्वरीमन्त्राः</p>
<p>अथ वर्णतनुं वक्ष्ये विश्वबोध प्रबोधिनीम् ।<br>
यस्यामनुपलब्धायां सर्वमेतज्जगज्जडम् ॥<br>
वद वद वाग्वादिनि वह्निवल्लभा इति दशाक्षरः ॥ २३ ॥</p>
<p>तथा च निबन्धे-</p>
<p>अद्रिर्वरुणसंरुद्धो-द-वाग्वादिनि ठ-द्वयम् ।<br>
सरस्वत्या दशार्णोऽयं वागैश्वर्यम्प्रदायकः ।<br>
भुवनेशीसम्पुटोऽयं महासारस्वतप्रदः ॥ २४ ॥</p>
<p>अस्याः पूजायन्त्रं-</p>
<p>व्योमेन्द्वौ रसनार्णकार्णिकमचां द्वन्द्वैः स्फुरत्केशरं<br>
पत्रान्तर्गत पञ्चवर्गयशलार्णादिब्जिवर्गं क्रमात् ।<br>
आशास्वस्रिषु लान्तलाङ्गलियुजा क्षौणी पुरेणावृतं यन्त्रं<br>
वर्णतनोः परं निगदितं सर्वथिसिद्धि प्रदम् ॥ २५ ॥ (चित्र २०)</p>
<p>अस्याः पूजा-</p>
<p>प्रातकृत्यादि पीठन्यासान्तं विधाय केशरेषु मध्ये दिक्षु च ॐ<br>
मेधायै नमः एवं प्रज्ञायै प्रभायै विद्यायै श्रियै धृत्यै<br>
स्मृत्यै बुद्ध्यै विद्येश्वर्य, मध्ये, मध्ये वर्ण पद्मासनाय ।<br>
नमः सर्वत्र ॥ २६ ॥</p>
<p>तत-ऋष्यादिन्यासः-</p>
<p>शिरसि कण्व-ऋषये नमः, मायापुटिश्चेत्बृहस्पतये ऋषये नमः ।<br>
मुखे विराट्च्छन्दसे नमः ।<br>
हृदि वागीश्वर्यै देवतायै नमः ॥ २७ ॥</p>
<p>अथ मन्त्रन्यासः-</p>
<p>वं शिरसि नमः ।<br>
श्रवणयोः दं नमः वं नमः ।<br>
चक्षुषोः दं नमः वां नमः ।<br>
नासिकयोः ग्वां नमः दिं नमः ।<br>
वदने निं नमः ।<br>
लिङ्गे स्वां नमः ।<br>
गुह्ये हां नमः ।<br>
ततो मातृकायाः कराङ्गन्यासौ कृत्वा ध्यायेत् ॥ २८ ॥</p>
<p>तथा च निबन्धे-</p>
<p>शिरः-श्रवणदृङ्नासावदनान्धुगुदेष्विमान् ।<br>
न्यस्य वर्णान् षडङ्गानि मातृकोक्तानि कल्पयेत् ॥ २९ ॥</p>
<p>ततो ध्यानम्-</p>
<p>तरुणसकलमिन्दोर्विभ्रती शुभ्र-कान्तिः कुचभारनमिताङ्गी<br>
सन्निषण्णा सिताब्जे ।<br>
निजकर कमलोद्यल्लेखनी पुस्तकश्रीः, सकलविभव सिद्धयै पातु<br>
वाग्देवता नः ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ३० ॥</p>
<p>ततः पीठपूजां कृत्वा केशरेषु मध्ये दिक्षु च मेधादि पीठ<br>
मन्वन्तं सम्पूज्य पुनर्ध्यात्वा आवाहनादि-<br>
पञ्चपुष्पाञ्जलिदानपर्यन्तं विधाय आवरणपूजां कुर्यात् ।<br>
अग्निकोणे अं कं खं गं घं ङम् आं हृदयायै नमः ।<br>
नैर्-ऋते इं चं छं जं झं ञम् ईं शिरसे स्वाहा ।<br>
वायुकोणे उं टं ठं डं ढं णम् ऊं शिखायै वषट् ।<br>
ईशाने एं तं थं दं धं नम् ऐं कवचाय हुम् ।<br>
मध्ये ॐ पं फं बं भं मम् औं नेत्रत्रयाय वौषट् ।<br>
दिक्षु अं यं रं लं वं शं षं सं हं लं क्षम् अः<br>
अस्त्राय फट् ।<br>
पत्रेषु पूर्वादि ॐ योगायै नमः, ॐ सत्यायै नमः, एवं विमलायै<br>
ज्ञानायै बुद्धयै स्मृत्यै मेधायै प्रज्ञायै ।<br>
दलाग्रेषु ब्राह्म्याद्या मातरः पूज्याः ।</p>
<p>यथा निबन्धे-</p>
<p>ब्राह्म्याद्या मातरः पूज्याः प्रणवादिनमोऽन्तिकाः ।</p>
<p>तथा च-</p>
<p>आदावङ्गानि सम्पूज्य पश्चात् शक्तिरिमा यजेत् ।<br>
योगा सत्या च विमला ज्ञाना बुद्धिः स्मृतिः पुनः ।<br>
मेधा प्रज्ञा च पत्रेषु मुद्रापुस्तकधारिणी ।<br>
दलाग्रेषु समभ्यर्च्य ब्राह्मयाद्याश्च यथाविधि ।<br>
लोकपाला बहिः पूज्यास्तेषामस्त्राणि तद्बहिः ।<br>
इति प्रपञ्चसारात् ।<br>
तद्बहिरिन्द्रादीन् वज्रादींश्च पूजयेत् ॥ ३१ ॥<br>
ततो धूपादिविसर्जनान्तं कर्म समापयेत् ।<br>
अस्य पुरश्चवरणं दशलक्षजपः ।</p>
<p>तथा च-</p>
<p>दशलक्षं जपेन्मन्त्रं-दशांशं जुहुयात्ततः ।<br>
पुण्डरीकैः पयोऽभ्यक्तैस्तिलैर्वा मधुराप्लुतैः ॥ ३२ ॥</p>
<h2 id="मनतरनतरम">मन्त्रान्तरम्</h2>
<p>अथ मन्त्रान्तरम्</p>
<p>हृदयान्ते भगवति वदशब्दयुगं ततः ।<br>
वाग्देवि वह्निजायान्तं वाग्भवाद्यं समुद्धरेत् ।<br>
मनुः षोडशवर्णाध्यो वागैश्वर्यफलप्रदः ॥ ३३ ॥</p>
<p>अस्य पूजा-</p>
<p>प्रातःकृत्यादि पीठन्यासान्तं विधाय केशरेषु मध्ये च<br>
पूर्वोक्तपीठशक्तिः पीठमनुञ्च न्यसेत् ॥ ३४ ॥<br>
ततः पूर्वोक्त-ऋष्यादिन्यासं कृत्वा कराङ्गन्यासौ कुर्यात् ।</p>
<p>तद्यथा-</p>
<p>ऐम् अङ्गुष्ठाभ्यां नमः ।<br>
नमस्तर्जनीभ्यां स्वाहा ।<br>
भगवति मध्यमाभ्यां वषट् ।<br>
वद वद अनामिकाभ्यां हुम् ।<br>
वाग्देवि कनिष्ठाभ्यां वौषट् ।<br>
स्वाहा करतलपृष्ठाभ्यां फट् ।<br>
एवं हृदयादिषु ।</p>
<p>तथा च निबन्धे-</p>
<p>मनोः षड्भिः पदैः कुर्याज्जातियुक्तं षडङ्गकम् ॥ ३५ ॥</p>
<p>ततो ध्यानम्-</p>
<p>शुभ्रां स्वच्छविलेपमाल्यवसनां पीतांशुखण्डो ज्ज्वलां,<br>
व्याख्यामक्षगुणं सुधाढ्यकलसं विद्याञ्च हस्ताम्बुजैः ।<br>
विभ्राणां कमलासनां कुचलतां वाग्देवतां सस्मितां, वन्दे<br>
वाग्विभवप्रदां त्रिनयनां सौभाग्यसम्पत्करीम् ।<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ ३६ ॥<br>
ततः पूर्वोक्तक्रमेण पूजयेत् ।<br>
किन्त्वङ्गमन्त्रे विशेषः ।<br>
अस्य पुरश्चचरमष्टलक्षजपः ।</p>
<p>तथा च-</p>
<p>हविष्याशी जपेन्मन्त्रं वसुलक्षमनन्यधीः ।<br>
दशांशं जुहुयादन्ते तिलैराज्यपरिप्लुतैः ॥ ३७ ॥</p>
<p>मन्त्रान्तरम्</p>
<p>तारो मायाधरो विन्दुशक्तिस्तारः सरवस्ती ।<br>
ङेन्तानत्यन्तको मन्त्रं प्रोक्त एकादशाक्षरः ॥ ३८ ॥</p>
<p>अस्य पूजा-</p>
<p>प्रातःकृत्यादिपूर्वोक्त पीठमन्वन्तं विन्यस्य पूर्वोक्त<br>
ऋष्यादिन्यासं कुर्यात् ॥ ३९ ॥</p>
<p>ततो मन्त्रन्यासः-</p>
<p>ॐ नमो ब्रह्मरन्ध्रे ।<br>
ह्रीं नमो भ्रूवोर्मध्ये ।<br>
चक्षुषो ऐं नमः ह्रीं नमः ।<br>
कर्णयोः ॐ नमः सं नमः ।<br>
नासिकयोः रं नमः स्वं नमः मुखे त्यैं नमः-</p>
<p>लिङ्गे नं नमः ।<br>
गुह्ये मं नमः ॥ ४० ॥</p>
<p>ततः कराङ्गन्यासौ-</p>
<p>ऐम् अङ्गुष्ठभ्यां नमः ।<br>
ऐं तर्जनीभ्यां स्वाहा ।<br>
ऐं मध्यमाभ्यां वषट् फट् ।<br>
एवम् अनामिकाभ्यां हुम् ।<br>
ऐं कनिष्ठाभ्यां वौषट् ।<br>
ऐं करतलपृष्ठाभ्यां फट् ।<br>
एवं हृदयादिषु ऐं हृदयाय नमः इत्यादि ।</p>
<p>तथा च निबन्धे-</p>
<p>ब्रह्मरन्ध्रे भ्रुवोर्मध्ये नवरन्ध्रेषु च क्रमात् ।<br>
मन्त्रवर्णान्न्यसेन्मन्त्री वाग्भवेनाङ्गकल्पना ॥ ४१ ॥</p>
<p>ततो ध्यानम् ।<br>
वाणीं पूर्णनिशाकरोज्ज्वलमुखीं कर्पूरकुन्दप्रभां,<br>
चन्द्रार्द्धाङ्कितमस्तकां निजकरैः संविभ्रतीमादरात् ।<br>
वीणामक्षगुणं सुधाढ्यकलसं विद्याञ्च तुङ्गस्तनीं,<br>
दिव्यैराभरणैर्विभूषिततनुं हंसाधिरूढां भजे ।<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ ४२ ॥</p>
<p>ततः पीठपूजां विधाय केशरेषु मध्ये च पूर्वोक्त<br>
पीठशक्तीः पिठमनुञ्च यजेत् ।<br>
ततः पुनर्ध्यात्वा, आवहनादिपञ्चपुष्पाञ्जलिदानपर्यन्तं<br>
विधायावरणपूजामारभेत ।<br>
देव्या दक्षिणे ॐ संस्कृतायै वाङ्मयै नमः ।<br>
वामे ॐ प्राकृतायै वाङ्मयै नमः ।<br>
ततः केशरेषु अग्निकोणे ऐं हृदयाय नमः, नैर्-ऋते ऐं शिरसे<br>
स्वाहा, वायव्ये ऐं शिखायै वषट् ईशाने ए कवचाय हुं, मध्ये<br>
ऐं नेत्रत्रयाय वौषट्, दिक्षु ऐम् अस्त्राय फट् ।<br>
ततः पत्रेषु पूर्वादि प्रज्ञायै मेधायै श्रुत्यै शक्त्यै स्मृत्यै<br>
वागीश्वर्यै मत्यै स्वस्त्यै, सर्वत्र प्रणवादिनमोऽन्तेन पूजयेत् ।<br>
ततः पत्राग्रेषु ब्राह्म्याद्या मातरः पूज्याः ।</p>
<p>तथा च निबन्धे-</p>
<p>देव्या दक्षिणतः पूज्याः संस्कृता वाङ्मयी शुभा ।<br>
प्राकृता वाङ्मयी पूज्या वामतः सर्वदा शुभा ।<br>
इष्टा पूर्ववदङ्गानि प्रज्ञाद्याः पूजयेत् पुनः ।<br>
प्रज्ञा मेधा श्रूतिः शक्तिः स्मृतिर्वागीश्वरी मतिः ।<br>
स्वस्तिश्चेति समाख्याता ब्राह्म्याद्यास्तदनन्तरम् ।<br>
ततस्तद्वहिरिन्द्रादीन् वज्रादींश्च प्रपूजयेत् ।<br>
ततो धूपादिविसर्जनान्तं कर्म समापयेत् ॥ ४३ ॥</p>
<p>अस्य पुरश्चरणं द्वादशलक्षजपः</p>
<p>तथा च-</p>
<p>जपेद्द्वाशलक्षाणि तत्सहस्रं सिताम्बुजैः ।<br>
नागचम्पकपुष्पैर्वा जुहुयात्साधकोत्तमः ॥ ४४ ॥</p>
<p>मन्त्रान्तरम् शारदायाम्-</p>
<p>वाचस्पतेऽमृते भूयः प्लुवः प्लुरिति कीर्तियेत् ।<br>
वागाद्यो मनुराख्यातो रुद्रसङ्ख्याक्षरोऽपरः ॥ ४५ ॥<br>
अस्य पूजादिकं पूर्ववत् ।<br>
कराङ्गन्यासौ तु ऐम् अङ्गुष्ठाभ्यां नमः ।<br>
वाचस्पते तर्जनीभ्यां स्वाहा ।<br>
अमृते मध्यमाभ्यां वषट् ।<br>
प्लुवः अनामिकाभ्यां हुम् ।<br>
प्लुः कनिष्ठाभ्यां फट् ।<br>
एवं हृदयादिषु ॥ ४६ ॥</p>
<p>तथा च निबन्धे-</p>
<p>कुर्यादङ्गानि विधिवद्वागाद्यैः पञ्चभिः पदैः ॥ ४६क ॥</p>
<p>ध्यानन्तु-</p>
<p>आसिना कमले करैर्जपवटीं पद्मद्वयं पुस्तकं, विभ्राणा<br>
तरुणेन्दुवद्धमुकुटा मुक्तेन्दुकुन्दप्रभा ।<br>
भालोन्मिलितलोचना कुचभारक्लान्ता भवद्मूतये,<br>
भूयाद्वागधिदेवता मुनिगणैरासेव्यमानानिशम् ॥ ४७ ॥<br>
अस्य पुरश्चरणमेकादशलक्षजपः ।</p>
<p>तथा च-</p>
<p>रुद्रलक्षं जपेन्मन्त्रं दशांशं जुहुयाद्घृतैः ॥ ४८ ॥</p>
<p>तथा च शारदायाम्-</p>
<p>तोयस्थं शयनं विष्णोः सकेवल चतुर्मुखम् ।<br>
अर्घीशेन्दुयुतोवह्निर्विन्दुसत्याम्बुमान् भृगुः ।<br>
उक्तानि त्रीणि बीजानि सद्भिः सारस्वती मनुः ।<br>
तोयं वकारः, विष्णोः शयनमाकारः, केवलेन स्वररहितेन<br>
ककारेण सह तेन वाक् ।<br>
वाग्भवमिति पर्यवसितार्थः ।<br>
केचित्तुलक्षितलक्षणाभयादेवं वर्णयन्ति ।<br>
आकारयुक्तो वकारः के मस्तके वलते केवलोऽनुस्वारः तद्युक्तेन<br>
ककारेण सह वर्त्तत तेन क्वामिति तन्न निरूढलक्षणायाः<br>
शक्तितुल्यत्वात् वाक्वाग्भवमिति पर्यायः ।</p>
<p>वस्तुतस्तु-</p>
<p>द्वादशस्वरमुद्धृत्य विन्दुनादभूषितम् ।<br>
विन्दुनादसमायुक्तं वह्निबीजं समुद्धरेत् ।<br>
षष्ठस्वरसमायुक्तं द्वितीयं बीजमुद्धरेत् ।<br>
चन्द्रबीजं समुद्धृत्य वारुणं योजयेत्ततः ।<br>
त्रयोदशस्वरारूढं विन्दुनादविभूषितमिति<br>
विश्वसारवचनात्वाग्भवबीजमेव ॥ ४९ ॥</p>
<p>अस्य पूजा पूर्ववत् ।<br>
कराङ्गन्यासस्तु द्विरुक्तैस्त्रिभिर्बीजैर्विधेयः ।<br>
ऐम् अङ्गुष्ठाभ्यां नमः, रूं तर्जनीभ्यां स्वाहा, स्वों<br>
मध्यमाभ्यां वषट् इत्यादि ।</p>
<p>तथा च निबन्धे-</p>
<p>अङ्गानि कल्पयेन्मन्त्री द्विरुक्तैर्जातिसंयुतैः ॥ ५० ॥</p>
<p>ध्यानन्तु मुक्ताहारावदातां शिरसि शशिकलालङ्कृतां<br>
बाहुभिः स्वैर्व्याख्यां वर्णाख्यमालां मणिभयकलसं<br>
पुस्तकञ्चोद्वहन्तीम् ।<br>
आपीनोत्तुङ्गवक्षोरुहभरविलसन्मध्यदेशामधीशां<br>
वाचमीडे चिराय त्रिभुवननमितां पुण्डरीके निषण्णाम् ।<br>
इति ध्यात्वा पूर्ववत्पूजयेत् ॥ ५१ ॥<br>
अस्य पुरश्चरणं त्रिलक्षजपः ॥</p>
<p>तथा च-</p>
<p>त्रिलक्षं प्रजपेन्मन्त्रं जुहुयात्तद्दशांशतः ।<br>
पायसैराज्यसम्मिश्रैः संस्कृते हव्यवाहने ॥ ५२ ॥</p>
<p>अथ पारिजातसरस्वतीमन्त्रः</p>
<p>मन्त्रदेवप्रकाशिकायाम्-</p>
<p>स च प्रणवहृल्लेखासम्पुटितहकारसकारौकारविन्दुयुक्तः<br>
सरस्वती ङेन्ताः नतिश्च ॥ ५३ ॥</p>
<p>अस्याः पूजा-</p>
<p>प्रातःकृत्यादि पीठमन्वन्तं विन्यस्य ऋष्यादिन्यासं कुर्यात्शिरसि<br>
कण्व-ऋषये नमः, मुखे त्रिष्टुप्छन्दसे नमः, हृदि पारिजात<br>
सरस्वत्यै नमः ॥ ५४ ॥</p>
<p>ततो मातृकोक्तकराङ्गन्यासौ कुर्यात् ।<br>
मूर्द्धभ्रूमध्यनेत्रकर्णनासापुटद्वयवदनगुह्यपादेष्वेक<br>
अदशाक्षरविन्यासः ।<br>
(ततो ह्साम् अङ्गुष्ठाभ्यां नमः इत्यादिना कराङ्गन्यासौ<br>
कुर्यात्) अन्यत्सर्वं पूर्ववत् ॥ ५५ ॥</p>
<p>दक्षिणामूर्तिसंहितायान्तु-</p>
<p>सम्पत्प्रदाया भैरव्या वाग्भवं बीजमालिखेत् ।<br>
तारेण परया देवि सम्पुटीकृत्य मन्त्रवित् ।<br>
सरस्वत्यै हृदन्तोऽयं रुद्रार्णो मनुरीतः ।</p>
<p>प्रपञ्चसारे-</p>
<p>आद्यन्तप्रणवशक्तिमध्यसंस्था वाग्भूयो भवति सरस्वती<br>
ङेन्ता नत्यन्तामनुरयमीशसङ्ख्यवर्णः सम्प्रोक्तो भजमानः<br>
परिजातः ।<br>
दक्षिणामूर्तिर्-ऋषिः प्रोक्ता गायत्री छन्द ईरितम् ।<br>
पारिजातेश्वरी वाणी देवता परिकीर्तिता ।<br>
तृतीयञ्च बीजं शक्तिञ्च तारकम् ।<br>
कीलकं परमेशानि महासारस्वतप्रदम् ।<br>
षड्दीर्घस्वरसभिन्नबीजेनाङ्गक्रिया मता ॥ ५६ ॥</p>
<p>ततो ध्यानम्-</p>
<p>हंसारूढा (हरहसितहारेन्दु) कुन्दावदाता, वाणी<br>
मन्दस्मिततरमुखो मौलिबद्धेन्दुलेखा ।<br>
विद्यावीणामृतमयघटाक्षस्रजा दीप्तहस्ता, श्वेताब्जस्था<br>
भवदभिमतप्राप्तये भारती स्यात् ॥ ५७ ॥<br>
अस्याः पूजादिकं पूर्वोक्तैकादशाक्षरीवत् ।<br>
पुरश्चरणं द्वादशलक्षजपः ।<br>
अर्कपुष्पैर्नागचम्पकैर्वा जुहुयाद्द्वादशसहस्रकम् ।<br>
इति सरस्वतीमन्त्राः ॥ ५८ ॥</p>
<p>अथ गनेशमन्त्रः</p>
<p>अथ वक्ष्ये गणपतेर्मन्त्रान्सर्वार्थसिद्धिदान् ।<br>
यान् ज्ञात्वा मानवा नित्यं साधयन्ति मनोरथान् ॥ ५९ ॥<br>
पञ्चान्तकं शशिधरं बीजं गणपतेर्विदुः ।<br>
पञ्चान्तकं गकारः ॥ ६० ॥</p>
<p>अस्य पूजाप्रयोगः-</p>
<p>प्रातःकृत्यादिपीठन्यासान्तं विधाय केशरेषु मध्ये च ॐ<br>
तीब्रायै नमः, ज्वालिन्यै नन्दायै भोगदायै कामरूपिण्यै<br>
उग्रायै तेजोवत्यै सत्यायै विघ्ननाशिन्यै तदुपरि<br>
सर्वशक्तिकमलासनाय नमः ।<br>
सर्वत्र प्रणवादिनमोऽन्तेन पूजयेत् ॥</p>
<p>तथा च निभन्दे-</p>
<p>तीव्राख्या ज्वालिनी नन्दा भोगदा कामरूपिणी ।<br>
उग्रा तेजोवती सत्या नवमी विघ्ननाशिनी ।<br>
सर्वादिशक्तिकमलासनाय हृदयावधिः ।<br>
पीठमन्त्रोऽयमेतेन प्रदद्यादासनं विभोः ॥ ६१ ॥</p>
<p>ततः ऋष्यादिन्यासः-</p>
<p>शिरसि गणक-ऋषये नमः, मुखे निवृच्छन्दसे नमः, हृदि<br>
गणेशाय देवतायै नमः ॥ ६२ ॥</p>
<p>ततः कराङ्गन्यासौ-</p>
<p>गाम् अङ्गुष्ठाभ्यां नमः, गीं तर्जनीभ्यां स्वाहा, गूं<br>
मध्यमाभ्यां वषट्, तैम् अनामिकाभ्यां हुं, गौं<br>
कनिष्ठाभ्यां वौषट्, गः करतलपृष्ठाभ्यां फट् एवं गां<br>
हृदयाय नमः इत्यादिना हृदयादौ न्यसेत् ॥</p>
<p>तथा च निबन्धे-</p>
<p>षड्दीर्घभाजा वीजेन कुर्यादङ्गानि षट्क्रमात् ॥ ६३ ॥</p>
<p>ततो ध्यानम्-</p>
<p>सिन्दूराभं त्रिनेत्रं पृथुतरजठरं हस्तपद्मैर्दधानं,<br>
दण्डं पाशाङ्कुशेष्टान्युरुकरविलसद्बीजपूराभिरामम् ।<br>
बालेन्दुद्योतिमौलिं करिपतिवदनं दानपूरार्द्रगण्डं,<br>
भोगीन्द्राबद्धभूषं भजत्गणपतिं रक्तवस्त्राङ्गरागम् ॥<br>
एवं ध्यात्वा मानसैः सम्पूज्यार्घ्यस्थापनं कुर्यात् ॥ ६४ ॥<br>
ततः पीठपूजां विधाय केशरेषु मध्ये च<br>
तीव्रादिपीठमन्वन्तं पूजयेत् ।<br>
ततो मूलेन मूर्तिं परिकल्प्य पुनर्ध्यत्वा आवाहनदि-<br>
पञ्चपुष्पाञ्जलिदानपर्यन्तं कर्म विधाय<br>
आवरणपूजामारभेत ।</p>
<p>यथा-</p>
<p>कर्णिकायां पूर्वादिदिक्षु ॐ गणाधिपतये नमः एवं गणेशाय<br>
गणनायकाय गणक्रीडाय ।<br>
ततः केशरेषु अग्निनिर्-ऋति वायव्योशानकोणेषु मध्ये दिक्षु च गां<br>
हृदयाय नमः इत्यादिक्रमेण पूजयेत् ।</p>
<p>पत्रमध्ये पूर्वादि-</p>
<p>वक्रतुण्डमेकदन्तं महोदरगजाननौ ।<br>
लम्बोदराख्यं विकटं विघ्नराजमनन्तरम् ।<br>
धूम्रवर्णं दलाग्रेषु ब्राह्म्याद्याः पूजयेत्ततः ।</p>
<p>वाक्यन्तु-</p>
<p>ॐ वक्रतुण्डाय नमः इत्यादिक्रमेण पूजयेत् ।<br>
दलाग्रेषु ब्राह्म्याद्या मातरः पूर्वादिक्रमेण पूज्याः ।<br>
तद्बहिरिन्द्रादीन् वज्रादींश्च प्रपूजयेत् ।<br>
ततो धूपादिविसर्जनान्तं कर्म समापयेत् ॥ ६५ ॥<br>
अस्य पुरश्चरणं चतुर्लक्षजपः ॥</p>
<p>तथा च-</p>
<p>वेदलक्षं जपेन्मन्त्रं दशांशं जुहुयात्ततः ।<br>
मोदकैः पृथुकैर्लाजैः शक्तुभिः सेक्षुपर्वभिः ।<br>
नारिकेलैस्तिलैः शुद्धैः सुपक्वैः कदलीफलैः ।<br>
अष्टद्रव्याणि विघ्नस्य कथितानि मनीषिभिः ॥ ६६ ॥</p>
<p>अथ महागणेशमन्त्रः</p>
<p>निबन्धे-</p>
<p>श्रीशक्तिस्मरभूमिविघ्नबीजानि प्रथमं लिखेत् ।<br>
ङेन्तं गणपतिं पश्चाद्वरान्ते वरदं पदम् ।<br>
उक्त्वा सर्वजनं मेन्ते वशमानय ठद्वयम् ।<br>
अष्टाविंशत्यक्षरोऽयं ताराद्यो मनुरीरितः ॥ ६७ ॥</p>
<p>भूबीजमाह-</p>
<p>स्मृतिस्थं मांसमौबिन्दुयुक्तं भूबीजमीरितम् ।<br>
स्मृतिर्गकारः, मांसं लकारः ।<br>
तेन ॐ श्रीं ह्रीं क्लीं ग्लौं गं गणपतये वर वरद सर्वजनं<br>
मे वशमानय स्वाहा ॥ ६८ ॥</p>
<p>अस्य पूजाप्रयोगः-</p>
<p>प्रातःकृत्यादिपीठन्यासान्तं कर्मविधाय पूर्वोक्ततीव्रादि-<br>
पीठमन्वन्तं पीठशक्तीर्विन्यस्य ऋष्यादिन्यासमाचरेत् ।<br>
शिरसि गणक-ऋसये नमः, मुखे निवृद्गायत्रीच्छन्दसे नमः, हृदि<br>
महागणपतये देवतायै नमः ॥ ६९ ॥</p>
<p>ततः कराङ्गन्यासौ-</p>
<p>ॐ श्रीं ह्रीं क्लीं ग्लौं गं गाम् अङ्गुष्ठाभ्यां नमः,<br>
एवं ॐ ५ गीं तर्जनीभ्यां स्वाहा, ॐ ५ गूं मध्यमाभ्यां<br>
वषट्, ॐ ५ गैम् अनामिकाभ्यां हुं, ॐ ५ गौं कनिष्ठाभ्यां<br>
वषट्, ॐ ५ गः करतलपृष्ठाभ्यां फट् ।<br>
एवं हृदयादिषु ।<br>
केचित्तु ॐ गां हृदयाय नमः इत्यादि वदन्ति तन्न, डड्बीजस्य<br>
स्वबीजने दीर्घभाजा प्रकल्पयेत् ।<br>
इति प्रपञ्चसारवचनाद्विशिष्टस्यैव ग्रहणात् ॥ ६९क ॥</p>
<p>ततो ध्यानम्-</p>
<p>नवरत्नमयं द्वीप स्मरेदिक्षुरसाम्बुधौ ।<br>
तद्वीचिधोतपर्यन्तं मन्दमारुतसेवितम् ।<br>
मन्दारपारिजातादिकल्पवृक्षलताकुलम् ।<br>
उद्भूतरत्नच्छायाभिररुणीकृतभूतलम् ।<br>
उद्यद्दिनकरेन्दुभ्यामुद्भाषितदिगन्तरम् तस्य मध्ये पारिजातं<br>
नवरत्नमयं स्मरेत् ।<br>
ऋतुभिः सवितं षडभिरनिशं प्रीतिवर्द्धनैः ।<br>
तस्याधस्तान्महापीठे रचिते मातृकाम्बुजे ।<br>
षट्कोणान्तस्त्रिकोणस्थं महागणपतिं स्मरेत् ।<br>
हस्तीन्द्राननमिन्दुचूडमरुणच्छायं त्रिनेत्रं रसादाश्लिटं<br>
प्रियया सपद्मकरया साङ्कस्थया सङ्गतम् ।<br>
बीजापूरगदाध्नौस्त्रिशिखयुक्चक्राब्जपाशोत्पलं<br>
व्रीह्यग्रस्वविषाणरत्नकलसान् हस्तैर्वहन्तै भजे ।<br>
गण्डपालीगलाद्दनपूरलालसमानसान् ।<br>
द्विरेफान् कर्ण-तालाभ्यां वारयन्तं मुहुर्मुहुः ।<br>
कराग्रधृतमाणिक्य कुम्भवक्त्रविनिसृतैः ।<br>
रत्नवर्षैः प्रीणयन्तं साधकान् मदविह्वलम् ।<br>
माणिक्यमुकुटोपेतं रत्नाभरणभूषितम् ॥<br>
एवं ध्यात्वा मानसैःसम्पूज्य वहिः पूजामारभेत ॥ ७० ॥</p>
<p>अस्य पूजायन्त्रम्-</p>
<p>त्रिकोणं तद्बहिः षट्कोणञ्च, अन्यत् सर्व मातृकायन्त्रवत् बोध्यम्<br>
॥ ७१ ॥ (चित्र २१)</p>
<p>ततः शङ्खस्थापनं कृत्वा पीठपूजां विधाय<br>
पूर्ववत्पीठशक्तिः पीठमनुञ्च सम्पूज्य पुनर्ध्यत्वा<br>
आवाहनादि पञ्चपुष्पाञ्जलिदानपर्यन्तं विधाय<br>
आवरणपूजामारभेत ।<br>
त्रिकोणवाह्ये पूर्वादि चतुर्दिक्षु पूर्वे विल्ववृक्षाधः श्रियं<br>
श्रीपतिं, दक्षिणे वटवृक्षाधः गौरीं गौरीपतिं, पश्चिमे<br>
पिप्प्लवृक्षाधः रतिं रतिपतिम्, उत्तरे प्रियङ्गुवृक्षाधः महीं<br>
वराहं, देवताग्रे लक्ष्मीं गणनायकं, षट्कोणेषु अग्रकोणे<br>
सिद्धिसहितमामोदम्, अग्निकोणे समृद्धिसहितं प्रमोदं,<br>
ईशानकोणे कान्तिसहितं सुमुखं, पश्चिमे मदनावतीसहितं<br>
दुर्मुखं, नैर्-ऋते मदद्रवासहितं विघ्नं, वायव्ये<br>
द्राविणीसहितं विघ्नकर्त्तारं पूजयेत् ।<br>
षट्कोणस्योभय पार्श्वयोः ॐ वसुधसहित शङ्खनिधये नमः, ॐ<br>
वसुमतीसहित पद्मनिधये नमः ।</p>
<p>यथा निबन्धे-</p>
<p>त्रिकोणस्य बहिर्विल्वटपिप्पलभूरुहाम् ।<br>
प्रियङ्गोरप्यधो मन्री दिक्षु पूर्वादितो यजेत् ।<br>
द्वौ द्वौ श्रियं श्रीपतिञ्च गौरिं गौरीपति तथा ।<br>
रतिं रतिपतिञ्चापि महीमपि वराहकम् ।<br>
अग्रे च पूजयेल्लक्ष्मीसहितं गणनायकम् ।<br>
अग्रेकोणे तथा सिद्धिसहितामोदमित्यपि ।<br>
अग्नि कोणे समृद्ध्या च सहितञ्च प्रमोदकम् ।<br>
ईशाने कान्तिसहितं सुमुखं पश्चिमे तथा ।<br>
दुर्मुखं मदनावत्या सहितं नैर्-ऋते तथा ।<br>
सहितं मदद्रवया गणस्याप्यधिनायकम् ।<br>
द्राविण्या सहितं वायौ विघ्नकर्त्तारमेव च ।<br>
षट्कोणपार्श्वयोः शङ्खनिधिं वसुधया युतम् ।<br>
वसुमत्या युतञ्चापि यजेत् पद्मनिधिं द्रुतम् ।<br>
ततः, केशरेषु अग्न्यादि-कोणे मध्ये दिक्षु च षड्बीजसम्पूज्य<br>
तद्बहिः भूगृहे इन्द्रदीन् वज्रादींश्च पूजयेत् ।<br>
ततो धूपादी विसर्जनान्तं कर्म समापयेत् ॥ ७२ ॥<br>
अस्य पुरश्चरणजपश्चतुश्चत्वारिंशत्सहस्राधिकश्चतुर्लक्षः ।</p>
<p>तथा-</p>
<p>ध्यायेन्मन्त्रं जपेन्मन्त्री चतुर्लक्षं समाहितः ।<br>
चतुःसहस्रसंयुक्तं चत्वादिंशत्सहस्रकं दशांशं<br>
जुहुयाद्द्रव्यैरष्टाभिर्मोदकादिभिः ॥ ७३ ॥</p>
<p>मन्त्रान्तरम् -</p>
<p>शक्तिरुद्धं निजं बीजं महागणपतिं वदेत् ।<br>
ङेन्तमग्निवधुः प्रोक्तो मन्त्रोऽयं द्वादशाक्षरः ॥ ७४ ॥</p>
<p>अस्य पूजाप्रयोग-</p>
<p>प्रातःकृत्यादितीव्रादिपीठशक्तीः पीठमन्वन्तं पीठमनुञ्च<br>
विधाय ऋष्यादिन्यासं कुर्यात् ॥</p>
<p>निबन्धे-</p>
<p>गणकः स्यादृषिश्छन्दो गायत्री निवृदादिका ।<br>
उदिता देवता मन्त्रे नाम्ना शक्तिगणाधिपः ॥ ७५ ॥</p>
<p>ततः कराङ्गन्यासौ-</p>
<p>ह्रीम् अङ्गुष्ठाभ्यां नमः ।<br>
गं तर्जनीभ्यां स्वाहा ।<br>
ह्रीं मध्यमाभ्यां वषट् ।<br>
महागणपतये अनामिकाभ्यां हुम् ।<br>
स्वाहा कनिष्ठाभ्यां वौषट् ।<br>
समुदायमुच्चार्य करतलपृष्ठाभ्यां फट् ।<br>
एवं हृदयादिषु ।</p>
<p>तथा च निबन्धे-</p>
<p>व्यस्तैः समस्तैर्मन्त्रस्य पदैरङ्गानि कल्पयेत् ।</p>
<p>तथा-</p>
<p>शिरसि गणक-ऋषये नमः, मुखे निवृद्गायत्रीच्छन्दसे नमः हृदि<br>
शक्तिगणाधिपतये देवतायै नमः ॥ ७६ ॥</p>
<p>ततो ध्यायेत्-</p>
<p>मुक्तागौरं मदगजमुखं चन्द्रचूडं त्रिनेत्रं हस्तैः<br>
स्वीयैर्दधतमरविन्दाङ्कुशौ रत्नकुम्भम् ।<br>
अङ्कस्थाया सरसिजरुचेस्तद्ध्वजालम्बिपाणेर्देव्या योनौ<br>
विनिहितकरं रत्नमौलिं भजामः ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ७७ ॥<br>
ततः पीठपूजां विधाय तीव्रादिपीठमन्वन्तं पूजयेत् ।<br>
पुनर्ध्यात्वा आवाहनादि पञ्चपुष्पाञ्जलिदानपर्यन्तं विधाय<br>
आवरपूजां कुर्यात् ॥ ७८ ॥<br>
पूर्वोक्तचत्वारि मिथुनानि श्री श्रीपतिप्रभृतीनि षट्कोणेषु<br>
आमोदादीन् केशरेष्वग्न्यादिकोणेषु मध्ये दिक्षु च ह्रीं हृदयाय<br>
नमः, गं शिरसे स्वाहा, ह्रीं शिखायै वषट्, महागणपतये<br>
कवचाय हुं, स्वाहा नेत्रत्रयाय वौषट्, समुदायमूलमुच्चार्य<br>
अस्त्राय फट् ।<br>
पत्रेषु ब्राह्म्यादिमातृकास्तद्बहिरिन्द्रादीन् वज्रादींश्च सम्पूज्य<br>
धूपादिविसर्जनान्तं कर्म समापयेत् ।<br>
यन्त्रस्तु महागणपतियन्त्रवत् ॥ ७८क ॥<br>
अस्य पुरश्चर्णं लक्षजपः ।</p>
<p>तथा च-</p>
<p>लक्षमेकं जपेन्मन्त्रमपूपैस्तद्दशांशतः ।<br>
जुहुयादर्चिते वह्नौ दिनेशो देवमर्चयेत् ॥ ७९ ॥</p>
<p>मन्त्रान्तरम् -</p>
<p>शक्तिरुद्धं निजं बीजं वशमानय ठद्वयम् ।<br>
ताराद्यो मनुराख्यातो रुद्रसङ्ख्याक्षरोऽपरः ।<br>
अस्य पूजायन्त्रञ्च पूर्ववत् ॥ ८० ॥</p>
<p>अङ्गमन्त्रस्तु-</p>
<p>एकेन त्रिभिर्द्वाभ्यां समस्तेन प्रकल्पयेत् ।<br>
ॐ अङ्गुष्ठाभ्यां नमः ।<br>
ॐ ह्रीं गं तर्जनीभ्यां स्वाहा ।<br>
वशं मध्यमाभ्यां वषट् ।<br>
आनय अनामिकाभ्यां हुम् ।<br>
स्वाहा कनिष्ठाभ्यां वौषट् ।<br>
समस्तमुचार्य करतलपृष्ठाभ्यां फट् ।<br>
एवं हृदयादिषु ।</p>
<p>तथा च निबन्धे-</p>
<p>एकेनादौ त्रिभिर्द्वाभ्यां त्रिभिर्द्वाभ्यामनन्तरम् ।<br>
समस्तेनास्त्रमाख्यातमङ्गकॢप्तिरियं मता ।<br>
एतान्यङ्गुष्ठादिषु हृदयादिषु विन्यसेत् ॥ ८१ ॥</p>
<p>ततो ध्यानम्-</p>
<p>हस्तैर्विभ्रतमिक्षुदण्डरदौ पाशाङ्कुशौ<br>
पुष्करपृष्ठस्वप्रमदावराङ्गमनयाश्लिष्टं ध्वजाग्रस्पृशा<br>
।<br>
श्यामाङ्ग्या विधृताब्जया त्रिनयनं चन्द्रार्द्धचूडं<br>
जपारक्तं हस्तिमुखं स्मरामि सततं भोगातिलोलं विभुम् ।<br>
अन्यत्सर्वं पूर्ववत् ।<br>
अस्य पुरश्चरणजपो लक्षत्रयम् ।</p>
<p>तथा च निभन्धे-</p>
<p>लक्षत्रयं जपेन्मन्त्रमिक्षुदण्डैर्दशांशतः ।<br>
अपूपैराज्ययुक्तैर्वा जुहुयान्मन्त्रसिद्धये ॥ ८३ ॥</p>
<p>अथ हेरम्बमन्त्रः</p>
<p>स च उकारयुक्तो गकारः सविन्दुः प्रणवादिनमोऽन्तश्चतुरक्षरः ।</p>
<p>तथा च निबन्धे-</p>
<p>पञ्चान्तको विन्दुयुक्तो वामकर्णविभूषितः ।<br>
तारादिहृदयान्तोऽयं हेरम्बमनुरीरितः ।<br>
चतुर्वर्णात्मको नृणां चतुर्वर्गफलप्रदः ॥ ८४ ॥</p>
<p>अस्य पूजाप्रयोगः-</p>
<p>प्रातःकृत्यादिपीठन्यासान्तं विधाय गणेशोक्त पीठशक्तीः<br>
पीठमनुञ्च विन्यस्य ऋष्यादिन्यासं कुर्यात् ।<br>
अस्य गणक-ऋषिर्गायत्रीच्छन्दो हेरम्बो देवता गकारो बीजं विन्दुः<br>
शक्तिश्चतुर्वर्गसिद्ध्यर्थे विनियोगः ।<br>
शिरसि गणक-ऋषये नमः इत्यादि ॥ ८५ ॥</p>
<p>ततः कराङ्गन्यासौ-</p>
<p>गां गीं गूं गैं गौं गः इत्येतैः षडङ्गानि कुर्यात् ॥</p>
<p>तथा च-</p>
<p>षड्दीर्घभाजा बीजेन षडङ्गानि प्रकल्पयेत् ॥ ८६ ॥</p>
<p>ततो ध्यानम्-</p>
<p>मुक्ताकाञ्चननीलकुन्दघुसृणच्छायैस्त्रि-<br>
नेत्रान्वितैर्नागास्यर्हरिवाहनं शशिधरं हेरम्बमर्कप्रभम् ।<br>
दृप्तं दानमभीतिमोदकरदान् टङ्कं शिरोक्षात्मिकां मालां<br>
मुद्गरमङ्कुशं त्रिशिखकं दोभिर्दधानं भजे ॥</p>
<p>एवं ध्यात्वा मानसैः सम्पूज्यार्घ्यस्थापनं कुर्यात् ॥ ८७ ॥<br>
ततो गणेशोक्तपीठशक्त्यन्तं सम्पूज्य ॐ हुं हुं महासिंहाय<br>
गां हेरम्बासनाय नमः इत्यासनं पूजयेत् ।</p>
<p>तथा च निबन्धे ।<br>
प्रणवं कवचद्वन्द्वं महासिंहाय गां ततः ।<br>
हेरम्बेति पदं पश्चादासनाय हृदन्ततः ।<br>
अयमासनमन्त्रः स्यात्प्रदद्यादमुनासनम् ।<br>
पीठन्यासेऽप्ययं मन्त्रः ।</p>
<p>तथा च निबन्धे-</p>
<p>आसने यो मनुः प्रोक्तस्तन्न्यासेऽपि स एव हि ।<br>
ततः ॐ गमितिमन्त्रेण मूर्तिं कल्पयेत् ।</p>
<p>तथा च निबन्धे-</p>
<p>तारादिविघ्नबीजेन मूर्तिं तस्य प्रकल्पयेत् ।<br>
ततः पुनर्ध्यात्वा आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत ॥</p>
<p>यथा-</p>
<p>अग्न्यादिकोणे मध्ये दिक्षु च गां हृदयाय नमः इत्यादिना<br>
पूजयेत् ॥ ८८ ॥</p>
<p>पत्रेषु-</p>
<p>विघ्नं विनायकं शूरं वीरं वरदसञ्ज्ञकम् ।<br>
इभवक्त्रञ्चैकरदं लम्बोदरञ्च पूजयेत् ।<br>
पत्राग्रे लोकपालान् तद्वहिरिन्द्रासोन्वज्रादींश्च पूजयेत् ।<br>
ततो धूपादिविसर्जनान्तं कर्मं समापयेत् ॥ ८८क ॥<br>
अस्य पुरश्चरणं त्रिलक्षजपः ।</p>
<p>तथा च-</p>
<p>लक्षत्रयं जपेन्मन्त्रं दशांशं जुहुयात्ततः ।<br>
होतव्यं पूर्ववत् ॥ ८९ ॥</p>
<p>मन्त्रान्तरम्-</p>
<p>गं क्षिप्रप्रसादनाय नमः ।</p>
<p>तथा च निबन्धे-</p>
<p>संवर्त्तको नेत्रयुतः पार्श्वो वह्न्यासने स्थितः ।<br>
प्रसादनाय हृन्मन्त्रं स्वबीजाद्यो दशाक्षरः ॥ ९० ॥</p>
<p>अस्य पूजा-</p>
<p>प्रातःकृत्यादिपीठन्यासन्तं कर्म विधाय ऋष्यादिन्यासं कुर्यात्<br>
।<br>
शिरसि गणक-ऋषये नमः, मुखे विराट्छन्दसे नमः, हृदि<br>
क्षिप्रप्रसादनाय देवतायै नमः ।</p>
<p>तदुक्तम्-</p>
<p>गणको मुनिराख्यातो विराट्छन्द उदीरितम् ।<br>
क्षिप्रप्रसादनो विघ्नो देवतास्य प्रकीर्तिता ।<br>
दीर्घयुत्तेन बीजेन षडङ्गानि प्रकल्पयेत् ।<br>
एकाक्षरवत् कराङ्गन्यासौ कृत्वा ध्यायेत् ॥ ९१ ॥</p>
<p>ध्यान-</p>
<p>पाशाङ्कुशौ कल्पलतां विषाणं दधत् स्वशुण्डाहितबीजपूरः<br>
।<br>
रक्तस्त्रिनेत्रस्तरुणेन्दुमौलिर्हारोज्ज्वलो हस्तिमुखोऽवताद्वः ।<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ ९२ ॥</p>
<p>ततः पीठपूजां विधाय पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं विधाय<br>
आवरणपूजामारभेत् अग्न्यादिकोणे मध्ये दिक्षु च गां हृदयाय<br>
नमः इत्यादिना षडङ्गानि पूजयेत् ।</p>
<p>तथा च निबन्धे-</p>
<p>अङ्गानि पूर्वमभ्यर्च्य विघ्नानष्टौ यजेत्ततः ।<br>
पत्रेषु पूजयेदेता ब्राह्म्याद्यास्तदनन्तरम् ।</p>
<p>पत्रेषु-</p>
<p>विघनं विनायकं शूरं वीरं वरदसञ्ज्ञकम् ।<br>
इभवक्त्रञ्चैकरदं लम्बोदरञ्च पूजयेत् ।</p>
<p>पत्राग्रे-</p>
<p>ब्राह्म्याद्यास्तद्वहिरिन्द्रादीन् वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ९३ ॥<br>
अस्य पुरश्चरणं लक्षजपः ।</p>
<p>तथा च-</p>
<p>लक्षं जपेज्जपस्यान्ते जुहुयादयुतं तिलैः ।<br>
मधुरत्रितयैर्वापि द्रव्यैरष्टाभिरीरितैः ॥ ९४ ॥</p>
<p>अथ हरिद्रागणेशमन्त्राः</p>
<p>पञ्चान्तको धरासंस्थो विन्दुभूषितमस्तकः ।<br>
एकाक्षरो महामन्त्रः सर्वकामफलप्रदः ।<br>
अस्य वसिष्ठ ऋषिर्गायत्रीच्छन्दो हरिद्रागणपतिर्देवता गकारो<br>
बीजं लकारः शक्तिः ।<br>
बीजेनैव षडङ्गकम् ॥ ९५ ॥</p>
<p>ध्यानन्तु-</p>
<p>हरिद्राभं चतुर्बाहुं हारिद्रवसनं विभुम ।<br>
पाशाङ्कुशधरं देवं मोदकं दन्तमेव च ।<br>
एवं ध्यात्वा मानसैः सम्पूज्य शङ्खस्थापनादि<br>
तीव्रादिपीठमन्वन्तां पीठपूजां विधाय पुनर्ध्यात्वा<br>
गणपतिं पूजयेत् ॥ ९६ ॥<br>
(गणेशस्यधारणयन्त्रम् चित्र २२)</p>
<p>आवरणपूजाविनियोगमेकाक्षरगणपतिवत् ॥ ९७ ॥<br>
अस्य पुरश्चरणं चतुर्लक्षजपः ।<br>
त्रिमधुर-युक्त हरिद्रा-चूर्ण-मिश्रितैस्तण्डुलैरयुतहोमः ॥ ९८ ॥</p>
<p>मन्त्रान्तरम्</p>
<p>मन्त्रोद्धारमहं वक्ष्ये शृणुष्व कमलानने ।<br>
इन्द्रबीजं समुद्धृत्य निजबीजं समुद्धरेत् ।<br>
चतुर्द्वशस्वरेणाढ्यं विन्दुभूषितमस्तकम् ।<br>
एकाक्षरी महाविया कथिता पद्मयोगिना ॥ ९९ ॥<br>
अस्य पूजादिकं सर्वं महागणपतिवत् ।<br>
कराङ्गन्यासो तु षड्दीर्घयुक्तेन स्वबीजेन ॥ १०० ॥</p>
<p>अस्य भेदान्तरम्-</p>
<p>लक्ष्म्याद्यां वाथ कूर्चाद्यां मायाद्यां वा जपेत् सुधीः ।<br>
कामाद्यां वधूबीजाद्यां वागाद्यां वा जपेत् सदा ।<br>
ॐ कराद्यां महाविद्यां निजबीजादिकां तथा ॥ १ ॥</p>
<p>तथा च-</p>
<p>द्व्यक्षरी च महाविद्या त्र्यक्षरी चास्त्रसंयुता ।<br>
चतुर्वर्णात्मिका विद्या वह्निजायावधिः प्रिये ॥ २ ॥<br>
एषा विद्या महाविद्या त्रैलोक्ये च सुदुर्लभा ।<br>
चतुर्वर्गप्रदा साक्षान्महापातकनाशिनी ।<br>
एतासां पूजादिकं महागणपतिमन्त्रवत् ॥ ३ ॥</p>
<p>अथ लक्ष्मीमन्त्राः</p>
<p>अथ वक्ष्ये श्रिये मन्त्रान् श्रीसौभाग्यफलप्रदाम् ।<br>
यस्याः कटाक्षमात्रेण त्रैलोक्यमपि वर्द्धते ॥ ४ ॥<br>
वान्तं वह्निसमारूढं वामनेत्रेन्दुसंयुतम् ।<br>
बीजमेतत् श्रियो देव्याः सर्वकामफलप्रदम् ॥ ५ ॥</p>
<p>अस्य पूजाप्रयोगः-</p>
<p>सामान्यपूजापद्धत्युक्त प्रातः कृत्यादिपीठन्यासान्तं कर्म<br>
विधाय ऋष्यादिन्यासं कुर्यात् ।<br>
शिरसि भृगवे ऋषये नमः, मुखे निवृद्गायत्रीच्छन्दसे नमः,<br>
हृदये श्रियै देवतायै नमः ।<br>
केशरेषु मध्ये च पीठशक्तीः पीठमनुञ्च न्यसेत् ।</p>
<p>यथा-</p>
<p>ॐ विभूत्यै नमः ।<br>
एवम् उन्नत्यै कान्त्यै सृष्ट्यै कीर्त्यै सन्नत्यै व्युष्ट्यै उत्कृष्ट्यै<br>
ऋद्ध्यै ।</p>
<p>तथा च निबन्धे-</p>
<p>विभूतिरुन्नतिः कान्तिः कान्त्यै सृष्टिः कीर्तिश्च सन्नतिः ।<br>
व्युष्टिरुत्कृष्टिर्-ऋद्धिश्च सम्प्रोक्ता नवशक्तयः ॥ ६ ॥<br>
ततः श्रीं कमलासनाय नमः इत्यासनं न्यसेत् ।</p>
<p>ततः कराङ्गन्यासौ-</p>
<p>श्राम् अङ्गुष्ठाब्यां नमः ।<br>
श्रीं तर्जनीभ्यां स्वाहा ।<br>
श्रूं मध्यमाभ्यां वषट् ।<br>
श्रैम् अनामिकाभ्यां हुम् ।<br>
श्रौं कनिष्ठाभ्यां वौषट् ।<br>
श्रः करतलपृष्ठाभ्यां फट् ।<br>
एवं श्रां हृदयाय नमः इत्यादिना न्यसेत् ।</p>
<p>तथा च निभन्धे-</p>
<p>अङ्गानि दीर्घयुक्तेन रमाबीजेन कल्पयेत् ॥ ७ ॥</p>
<p>ततो ध्यानम्-</p>
<p>कान्त्या काञ्चनसन्निभां<br>
हिमगिरिप्रख्यैश्चतुर्भिर्गजैर्हस्तोत्क्षिप्तहिरण्यमयामृतघटै-<br>
रासिच्यमानां श्रियम् ।<br>
विभ्राणां वरमब्जयुग्ममभयं हस्तैः किरीटोज्ज्वालां,<br>
क्षौमावद्धनितम्बविम्बललितां वन्देऽरविन्दस्थिताम् ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ।<br>
ततः पीठपूजां विधाय केशरेषु मध्ये च<br>
विभूत्यादिपीठमन्वन्तं सम्पूज्य, मूलेन मूर्तिं परिकल्प्य,<br>
पुनर्ध्यात्वा आवाहनादिपञ्चपुष्पाञ्जलिदानपर्यन्तं कर्म<br>
विधाय, आवरणपूजामारभेत ॥</p>
<p>तद्यथा-</p>
<p>अग्न्यादि केशरेषु मध्ये दिक्षु च श्रां हृदयाय नमः इत्यादिना<br>
सम्पूज्य दिग्दलेषु पूर्वादि ॐ वासुदेवाय नमः एवं<br>
सङ्कर्षणाय, प्रद्युम्नाय, अनिरुद्धाय ।<br>
विदिग्दलेषु अग्न्यादि ॐ दमकाय नमः, सलिलाय, गुग्गुलवे,<br>
कुरुण्टकाय ।<br>
ततो देव्या दक्षिणे ॐ शङ्खनिधये नमः, एवं वसुधायै, वामे<br>
ॐ पद्मनिधये नमः एवं वसुमत्यै ।<br>
पत्राग्रेषु पूर्वादि ॐ बलाक्यै नमः एवं विमलायै कमलायै<br>
वनमालिकायै विभीषिकायै मालिकायै शाङ्कर्यै वसुमालिकायै,<br>
तद्वहिरिन्द्रादीन् वज्रादींश्च पूजयेत् ।<br>
ततो धूपादिविसर्जनान्त कर्म समापयेत् ॥ ९ ॥<br>
अस्य पुरश्चरणं द्वादशलक्षजपः ।</p>
<p>तथा च-</p>
<p>भानुलक्षं जपेन्मन्त्रं दीक्षितो विजितेन्द्रियः ।<br>
तत्सहस्रञ्च जुहुयात्कमलैर्मधुरोक्षितैः ।<br>
जपान्ते जुहुयामन्त्री तिलैर्वा मधुराप्लुतैः ।<br>
विल्वैः फलैर्वा जुहुयात्त्रिभिर्वा साधकोत्तम ॥ १० ॥</p>
<p>मन्त्रानतरम्</p>
<p>वाग्भवं वनिता विष्णौर्माया मकरकेतनः ।<br>
चतुर्वर्णात्मको मन्त्रःचतुर्वर्गफलप्रदः ॥ ११ ॥<br>
अस्य पूजादिकं पूर्ववद्दोध्यम् ॥ १२ ॥</p>
<p>तथा च-</p>
<p>रमायाः कल्पिते पीठे तद्विधानेन पूजयेत् ।<br>
कुर्यात् प्रयोगांस्तत्रस्थान मनुना साधकोत्तमः ।<br>
निधिभिः सव्यते नित्यं मूर्तिमद्भिरुपस्थितैः ।</p>
<p>ध्याने तु विशेषो तथा-</p>
<p>माणिक्यप्रतिमप्रभा<br>
हिमनिभैस्तुङ्गैश्चतुर्भिर्गजैर्हस्तग्राहितरत्नकुम्भसलिलैरासिच्यम्<br>
आनां सदा ।<br>
हस्ताब्जैर्वरदानमम्बुजयुगाभीतोर्दधानां हरेः, कान्तां<br>
काङ्क्षितपरिजातलतिकां वन्दे सरोजासनाम् ॥ १३ ॥<br>
अस्य पुरश्चरणं द्वादशलक्षजपः ।</p>
<p>तथा च-</p>
<p>भानुलक्षं हविष्याशी जपेदन्ते सरोरुहैः ।<br>
जुहुयादरुणैः फुल्लैस्तत्सहस्रं जितेन्द्रियः ॥ १४ ॥</p>
<p>मन्त्रान्तरम् -</p>
<p>नमः कमलवासिन्यै ठद्वयमिति प्रोक्तो दशाक्षरः ।</p>
<p>तथा च निबन्धे-</p>
<p>दीर्घो यादिर्विसर्गान्तो ब्रह्मा भानुर्वसुन्धरा ।<br>
वान्ते सिन्यै प्रिया वह्नेर्मनुः प्रोक्तो दशाक्षरः ॥ १५ ॥</p>
<p>अस्य पूजा-</p>
<p>पूर्ववत्पीठमन्वन्तं विन्यस्य ऋष्यादिन्यासं कुर्यात् ।</p>
<p>यथा-</p>
<p>शिरसि दक्षऋषये नमः ।<br>
मुखे विराटच्छन्दसे नमः ।<br>
हृदि श्रियै देवतायै नमः ।</p>
<p>तथा च शारदायाम्-</p>
<p>ऋषिर्दक्षो विराटछन्दो देवताश्री समीरिता ॥ १६ ॥</p>
<p>ततः कराङ्गन्यासौ-</p>
<p>ॐ देव्यै नमोऽङ्गुष्ठाभ्यां नमः ।<br>
ॐ पद्मिन्यै नमस्तर्जनीभ्यां स्वाहा ।<br>
ॐ विष्णुपत्न्ये नमो मध्यमाभ्यां वषट ।<br>
ॐ वरदायै नमोऽनामिकाभ्यां हुम् ।<br>
ॐ कमलरूपायै नमः कनिष्ठाभ्यां फट् ।<br>
एवं ॐ देव्यै नमो हृदयाय नमः इत्यादि ।</p>
<p>तथा च निबन्धे-</p>
<p>देव्यै हृदयमाख्यातं पद्मिन्यै शिर ईरितम् ।<br>
विष्णुपत्न्यै शिखा प्रोक्ता वरदायै तनुच्छदम् ।<br>
अस्त्रं कमलरूपायै नमोऽन्ताः प्रणवादिकाः ॥ १७ ॥</p>
<p>ततो ध्यानम्-</p>
<p>आसीना सरसीरुहे स्मितमुखी हस्ताम्बुर्जैर्विभ्रती, दानं<br>
पद्मयुगाभये च वपुषा सौदामिनी सन्निभा ।<br>
मुक्ताहारविराजमानपृथुलोत्तुङ्गस्तनोद्भासिनी, पायाद्वः,<br>
कमला कटाक्षविभवैरानन्दयन्ती हरिम् ॥</p>
<p>एवं ध्यात्वा मानसैः सम्पूज्य, शङ्खस्थापनं कृत्वा,<br>
पूर्वोक्तपीठशक्तिसहितपीठमन्वन्तां पीठपूजां विधाय,<br>
पुनर्ध्यत्वा आवाहनादिपञ्चपुष्पाञ्जलिदानपर्यन्तं<br>
विधायावरणपूजां कुर्यात् ॥ १८ ॥<br>
अग्न्यादि चतुष्कोणमध्ये दिक्षु च ॐ देव्यै नमो हृदयाय नमः ।<br>
ॐ पद्मिन्यै नमः शिरसे स्वाहा ।<br>
ॐ विष्णुपत्न्यै नमः शिखायै वषट् ।<br>
ॐ वरदायै नमः कवचाय हुम् ।<br>
ॐ कमलरूपायै नमोऽस्त्राय फट् ।</p>
<p>ततः पूर्वादिदलेषु पूर्ववद्वलाक्यादिकाः पूजयेत् ।<br>
तद्वहिरिन्द्रादीन् वज्रादींश्च पूजएत् ।<br>
ततो धूपादिविसर्जनान्तं कर्म समापयेत् ॥ १९ ॥<br>
अस्य पुरश्चरणजपो दशलक्षः ।</p>
<p>तथा च-</p>
<p>दशलक्षं जपेन्मन्त्रं मन्त्रविद्विजितेन्द्रियः ।<br>
दशांशं जुहुयान्मन्त्री मधुराक्तेः सरोरुहैः ॥ २० ॥</p>
<p>अथ महालक्ष्मीमन्त्राः</p>
<p>तारो वाग्भवं माया रमा कामः हेसोर्जगत्प्रसूत्यै नमः ।</p>
<p>तथा च-</p>
<p>वाग्भवं शम्भुवनिता रमा मकरकेतनः ।<br>
तार्तीयञ्च जगत्पार्श्वो वह्निबीजसमुज्ज्वलः ।<br>
अर्घीशाढ्यो भृगुस्त्यैहृन्मन्त्रोऽयं द्वादशक्षरः ।<br>
महालक्ष्म्याः समुद्दिष्टस्ताराद्यः सर्वसिद्धिदः ॥ २१ ॥</p>
<p>अस्य पूजा-</p>
<p>प्रातःकृत्यादिश्रीबीजोक्तपीठन्यासान्तं विधाय ऋष्यादिन्यासं<br>
कुर्यात् ।<br>
शिरसि ब्रह्मणे ऋषये नमः, मुखे गायत्रीच्छन्दसे नमः, हृदि<br>
महालक्ष्म्यै देवतायै नमः ॥ २२ ॥<br>
ततो मूलेन करौ संशोध्य अङ्गुष्ठादिक्रमेण प्रत्येकं<br>
तारादिनमोऽन्तानि पञ्चबीजानि न्यसेत् ।<br>
ॐ ऐं नमः, ॐ ह्रीं नमः, ॐ श्रीं नमः, ॐ क्लीं नमः, ॐ हेसो<br>
नमः, ॐ जगत्प्रसूत्यैनमः ।<br>
इति करतले ।<br>
ततो मस्तकादिचरणं यावन्मूलेन व्यापकं कुर्यात् ।<br>
ततो मूर्द्धास्यहृदयगुह्यपादेषु पञ्चबीजानि न्यसेत् ।<br>
शेषाक्षराणि हृदये सप्तधातुषु ।</p>
<p>तथा च निबन्धे-</p>
<p>हस्तौ संशोध्य मूलेन तारादिहृदयान्तकम् ।<br>
बीजानां पञ्चकं न्यस्येदङ्गुलिषु यथाक्रमम् ।<br>
मन्त्रशेषं न्यसेन्मत्री तलयोरुभयोरपि ।<br>
मूर्द्धादिचरणं यावन्मूलेन व्यापकं न्यसेत् ।<br>
मूर्द्धास्यवक्षोगुह्याङ्घ्रौ पञ्चबीजानि विन्यसेत् ।<br>
शेषान्न्यसेत्सप्तवर्णान् हृदये सप्तधातुषु ॥ २३ ॥</p>
<p>ततः कराङ्गन्यासौ-</p>
<p>ऐं ज्ञानाय अङ्गुष्ठाभ्यां नमः ।<br>
ह्रीम् ऐश्वर्याय तर्जनीभ्या स्वाहा ।<br>
श्रीं शक्तये मध्यमाभ्यां वषट ।<br>
क्लीं बलाय अनामिकाभ्यां हुम् ।<br>
हेसोः वीर्याय कनिष्ठाभ्यां वौषट ।<br>
जगत्प्रसूत्यै नमस्तेजसे करतलपृष्ठभ्यां फट ।<br>
एवं हृदयादिषु ।</p>
<p>तथा च निबन्धे-</p>
<p>अङ्गानि पञ्चभिर्बीजैरस्त्रं शेषाक्षरैर्भवेत् ।<br>
ज्ञनैश्वर्यादिभिर्युक्तैश्चतुर्थ्यन्तै सजातिभिः ।<br>
ज्ञानमैश्वर्यशक्ती च बलवीर्ये सतेजसी ।<br>
ज्ञानैश्वर्यादयः प्रोक्ताः षट्क्रमादङ्गदेवताः ॥ २४ ॥</p>
<p>ततो ध्यानम्-</p>
<p>बालार्कद्युतिमिन्दुखण्डविलसत्कोटीरहारोज्ज्वलां<br>
रत्नाकल्पविभूषितां कुचनतां शालेः करैर्मञ्जरीम् ।<br>
पद्मं कौस्तुभरत्नमप्यविरतं संविभ्रतीं सस्मितां,<br>
फुल्लाम्भोजविलोचनत्रययुतां ध्यायेत् परामम्बिकाम् ॥ विस्तरेण<br>
तु ध्यानं शारदायां द्रष्टव्यम् ।<br>
इति ध्यात्वा मानसैः सम्पूज्य शङ्खस्थापनं कुर्यात् ॥ २५ ॥ ततः<br>
श्रीबीजोक्तपीठपूजां विधाय पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत् ।</p>
<p>यथा-</p>
<p>देव्या दक्षिणे शङ्करनन्दनाय नमः, एवं वामे पुष्पधन्वने,<br>
अग्न्यादिकोणेषु मध्ये दिक्षु च ऐं ज्ञानाय हृदयाय नमः<br>
इत्यादिना पूजयेत् ।</p>
<p>तथा च शारदायाम्-</p>
<p>पूजयेद्दक्षिणे पार्श्वे देव्याः शङ्करनन्दनम् ।<br>
अन्यतः पुष्पधन्वानं पुष्पाञ्जलिकरं यजेत् ।<br>
अङ्गानि पूर्वमुक्तेषु स्थानेषु विधिवद्यजेत् ।<br>
पत्रेषु पूर्वादि ॐ उमायै नमः, एवं श्रियै सरस्वत्यै दुर्गायै<br>
धरण्यै गायत्र्यै देव्यै उषायै ।<br>
दक्षिणे जह्नसुतायै, वामे सूर्यसुतायै, पुर्नदक्षिणे ॐ<br>
शङ्खनिधये, पुनर्वामे ॐ पद्मनिधये, पश्चिमे धृतातपत्रं<br>
वरुणं पूजयेत् ।</p>
<p>यथा-</p>
<p>उमाद्याः पत्रमध्यस्थाः शक्तीरष्टौ यजेत् क्रमात् ।<br>
अथोमा श्री सरस्वत्यै दुर्गाधरणीसंयुता ॥<br>
गायत्री देव्युषा चेति पद्महस्ताः सुशोभनाः ।<br>
तद्बाह्ये द्वादशराशीन् नवग्रहान् प्रत्येकेन यजेत् ।<br>
तद्वाह्ये अष्टौ गजान् ऐरावत-<br>
पुण्डरीकवामनकुमुदाञ्जनपुष्पदन्तसार्वभौमसुप्रतीकान्<br>
पूजयेत् ।</p>
<p>तथा च निबन्धे-</p>
<p>जह्नुसूर्यसुते पूज्ये पादप्रक्षालनोद्यते ।<br>
शङ्खपद्मनिधी पूज्यौ पार्श्वयोर्धृतचामरौ ॥<br>
धृतातत्रवरुणं पूजयेत् पश्चिमे ततः ।<br>
सम्पूज्य राशीन् परितो यजेदथ नवग्रहान् ।<br>
अर्चयेद्दिग्गजान् दिक्षु चतुर्दन्तविभूषितान् ।<br>
ऐरावतः पुण्डरीको वा नमः कुमुदोऽञ्जनः ॥<br>
पुष्पदन्तः सार्वभौमः सुप्रतीकश्च ते क्रमात् ।<br>
तत इन्द्रादीन् वज्रादींश्च प्रपूजयेत् ।<br>
ततो धूपादिविसर्जनान्तं कर्म समापयेत् ॥ २६ ॥<br>
अस्य पुरश्चरणं द्वादशलक्षजपः ।</p>
<p>तथा च-</p>
<p>भानुलक्षं जपेन्मन्त्रं दशांशं जुहुयाद्यधृतैः ।<br>
जुहुयात् श्रीफलैः पद्मैः प्रत्येकमयुतद्वयम् ॥<br>
तर्पयेत् सलिलैः शुद्धैः सुगन्धैरयुतद्वयम् ।<br>
अयुतद्वयमिति वाचनिकव्यवस्था ॥ २७ ॥</p>
<p>मन्त्रान्तरम्-</p>
<p>शम्भूपत्नी श्रिया रुद्धा कमो भगवती मही ।<br>
ब्रह्मादित्यौ धरा दीर्घा लक्ष्म्यादिर्भगवान्मरुत् ॥<br>
प्रसीदयुगलं भूयः श्रीरुद्धा भुवनेश्वरी ।<br>
महालक्ष्मि नमोऽन्तः स्यात् प्रणवादिरयं मनुः ।<br>
महीलकारः, भगवती एकारवती, ब्रह्मा ककारः, आदित्यो मकारः,<br>
धरा लकारः, दीर्घा आकारयुक्ता, लक्ष्म्यादिर्लकारः, मरुत्<br>
यकार एकारयुक्तः, ॥ २० ॥</p>
<p>अस्य पूजा-</p>
<p>प्रातःकृत्यादिपूर्वोक्त ऋष्यादिन्यासान्तं विधाय कराङ्गन्यासौ<br>
कुर्यात् ।<br>
श्रीं ह्रीं श्रीं कमले श्रीं ह्रीं श्रीम् अङ्गुष्ठाभ्यां<br>
नमः ।<br>
एवं श्रीं ह्रीं श्रीं कमलालये श्रीं ह्रीं श्रीं तर्जनीभ्यां<br>
स्वाहा ।<br>
श्रीं ह्रीं श्रीं प्रसीद श्रीं ह्रीं श्रीं मध्यमाभ्यां<br>
वषट् ।<br>
श्रीं ह्रीं श्रीं प्रसीद श्रीं ह्रीं श्रीम् अनामिकाभ्यां हुम् ।<br>
श्रीं ह्रीं श्रीं महालक्ष्मि श्रीं ह्रीं श्रीं कनिष्ठाभ्यां<br>
वौषट् ।<br>
श्रीं ह्रीं श्रीं नमः श्रीं ह्रीं श्रीम् अस्त्राय फट् ।<br>
एवं हृदयादिषु ।</p>
<p>तथा च निबन्धे-</p>
<p>कमले हृदयं प्रोक्तं शिरः स्यात्कमलालये ।<br>
शिखा प्रसीद तेनैव कवचं चतुरक्षरैः ।<br>
अस्त्रमेतैः पदैः कुर्यात्रिबीजपुटितैः पृथक् ॥ २९ ॥</p>
<p>ततो ध्यानम्-</p>
<p>सिन्दूरारुणकान्तिमब्जवसतिं सौन्दर्यवारां निधिं,<br>
कोटीराङ्गदहारकुण्डलकटीसूत्रादिभिर्भूषिताम् ।<br>
हस्ताब्जैर्वसुपात्रमब्जयुगलादर्शौवहन्तीं परामावीतां<br>
परिचारिकाभिरनिशं ध्यायेत्प्रियां शार्ङ्गिणः ॥</p>
<p>एवं ध्यात्वा मानसैः सम्पूज्य शङ्खस्थानं कुर्यात् ॥ ३० ॥</p>
<p>पूर्ववत्पीठपूजां विधाय, पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत ।<br>
केशरेषु अग्न्यादिकोणे मध्ये दिक्षु च श्रीं ह्रीं श्रीं कमले<br>
श्रीं ह्रीं श्रीं हृदयाय नमः इत्यादिना पूजयेत् ।<br>
दलमूले पूर्वादि ॐ श्रीधराय नमः एवं हृषिकेशाय<br>
वैकुण्ठाय विश्वरूपाय वासुदेवाय सङ्कर्षणाय प्रद्युम्नाय<br>
अनिरुद्धाय ।<br>
दलमध्ये भारत्यै पार्वत्यै चान्द्र्यं शच्यै दमकाय सलिलाय<br>
गुग्गुलवे कुरुण्टकाय ।</p>
<p>दलाग्रेषु-</p>
<p>अनुरागं विसंवादं विजयं वल्लभं मदम् ।<br>
हर्ष वलं तेज इति महालक्ष्मीबाणान्यजेत् ।</p>
<p>वाक्यन्तु-</p>
<p>अनुरागाय महालक्ष्मीबाणाय नमः एवं क्रमेण पूजयेत् ॥ ३१ ॥</p>
<p>तथा च निबन्धे-</p>
<p>दलाग्रेष्वर्चयेद्वाणान्महालक्ष्म्या क्रमादमून् ।<br>
तद्बहिरिन्द्रादीन्वज्रादींश्च पूजयेत् ॥<br>
ततो धूपादिविसर्जनान्तं कर्म समापयेत् ॥ ३१क ॥<br>
अस्य पुरश्चरणं लक्षजपः ॥</p>
<p>तथा च-</p>
<p>लक्ष जपेत्फलैर्विल्वैर्जुहुयान्मधुरोक्षितैः ।<br>
दशांशं संस्कृते वह्नौ प्राक्प्रोक्तेनैव वर्त्मना ॥ ३२ ॥</p>
<p>अथ सूर्यमन्त्राः ।</p>
<p>तारो घृणिर्भृगुः पश्चाद्वामकर्णविभूषितः ।<br>
वह्न्यासनो मरुच्छेषः सनेत्रोऽद्रिस्त्य पश्चिमः ॥<br>
अष्टाक्षरो मनुः प्रोक्तो भानोरभिमतप्रदः ॥ ३३ ॥</p>
<p>अस्य पूजा-</p>
<p>सामान्यपूजापद्धत्युक्त प्रातःकृत्यादिप्राणायामान्तं<br>
विधाय पीठन्यासं कुर्यात् ।</p>
<p>तत्र विशेषः-</p>
<p>स्वहृदयस्य पूर्वादिदिक्षु मध्ये च प्रभूतं विमलं सारं<br>
समाराध्यं परमसुखं विन्यस्य आधारशक्त्यादि अं<br>
सूर्यमण्डलाय द्वादशकलात्मने नमः इत्यन्तं न्यसेत् ।</p>
<p>तथा च निबन्धे-</p>
<p>पीठे कॢप्ते प्रथमं दिक्षु मध्ये च संयजेत् ।<br>
प्रभूतं विमलं सारं समाराध्यमनन्तरम् ।<br>
परमादिसुखं पीठं स्वविद्यान्तं प्रकल्पयेत् ।<br>
ततः केशरेषु मध्ये च रां दीप्तायै नमः, रीं सूक्ष्मायै<br>
नमः, रूपं जयायै, रें भद्रायै, रैं विभूत्यै, रों<br>
विमलायै, रौम् अमोघायै, रं विद्युतायै, रः सर्वतोमुख्यै नमः<br>
।</p>
<p>तदुक्तं निबन्धे-</p>
<p>दीप्ता सूक्ष्मा जया भद्रा विभूतिर्विमला पुनः ।<br>
अमोघा विद्युता सर्वतोमुखी पीठशक्तयः ।<br>
दीप्तदीपशिखाकारा बीजन्यासं विद्युः क्रमात् ।<br>
अक्लीवह्रस्वत्रितयस्वरान्विन्द्वग्निसंयुतान् ॥ तदुपरि ॐ<br>
ब्रह्मविष्णुशिवात्मकाय सौराय योगपीठाय नमः ।</p>
<p>तथा च शारदायाम्-</p>
<p>वदेत्पदं चतुर्थ्यन्तं ब्रह्मविष्णु शिवात्मकम् ।<br>
सौराय योगपीठाय नमः पदमनन्तरम् ॥<br>
पीठमन्त्रोऽयमाख्यातो दिनेशस्य जगत्पतेः ॥ ३४ ॥</p>
<p>ततः ऋष्यादिन्यासः-</p>
<p>शिरसि देवभाग-ऋषये नमः, मुखे गायत्रीच्छन्दसे नमः, हृदि<br>
आदित्याय देवतायै नमः ।</p>
<p>तथा च निबन्धे-</p>
<p>देवभागो मुनिःप्रोक्तो गायत्रीच्छन्द ईरितम् ।<br>
आदित्यो देवता प्रोक्तो दृष्टादृष्टफलप्रदः ॥ ३५ ॥</p>
<p>रामार्चनचन्द्रिकायाम्-</p>
<p>तारं बीजमिति प्रोक्तं यः शक्तिः समुदाहृतः ।<br>
चैतन्मन्त्रस्य भार्गव-ऋषिः ॥</p>
<p>तदुक्तं रामार्चनचन्द्रिकायाम्-</p>
<p>भार्गववोऽस्य मुनिः प्रोक्ता गायत्री देवता मनोः ।<br>
इत्यादि ।</p>
<p>ततः कराङ्गन्यासः-</p>
<p>सत्याय तेजोज्वालामणे हुं फट् स्वाहा अङ्गुष्ठाभ्यां नमः ।<br>
ब्रह्मणे तेजोज्वालामणे हुं फट् स्वाहा तर्जनीभ्यां स्वाहा ।<br>
विष्णवेतेजोज्वालामणे हुं फट् स्वाहा मध्यमाभ्यां वषट् ।<br>
रुद्राय तेजोज्वालामणे हुं फट् स्वाहा अनामिकाभ्यां हुम् ।<br>
अग्नये तेजोज्वालामणे हुं फट् स्वाहा कनिष्ठाभ्यां वौषट् ।<br>
सर्वाय तेजोज्वालामणे हुं फट् स्वाहा करतलपृष्ठाभ्यां फट्<br>
।<br>
एवं हृदयादिषु ॥ ३६ ॥</p>
<p>तथा च शारदायाम्-</p>
<p>सत्याय हृदयं प्रोक्तं ब्रह्मणे शिर ईरितम् ।<br>
विष्णवे स्याच्छिखा वर्म रुद्राय परीकीर्तितम् ।<br>
अग्नयेनेत्रमाख्यातं सर्वाया स्त्रमुदाहृतम् तेजोज्वालामणे हुं<br>
फट् द्विठान्ताः पृथगीरिताः ॥ ३७ ॥</p>
<p>ततो मूर्तिन्यासः</p>
<p>यथा-</p>
<p>शिरसि ॐ आत्यिया नमः, एवं मुखे एं रवये, हृदये उं भानवे,<br>
गुह्ये इं भास्कराय, चरणयोः अं सूर्याय ॥ ३८ ॥</p>
<p>तथा च निबन्धे-</p>
<p>आदित्यं विन्यसेन्मूर्ध्निरविञ्च मुखतो न्यसेत् ।<br>
हृदये भानुनामानं भास्करं गुह्यदेशतः ॥<br>
सूर्यञ्चरणयोर्न्यसेत् ।<br>
ह्रस्वैः सत्यादिपञ्चभिः ।</p>
<p>ततो मन्त्रन्यासः-</p>
<p>शरसि ॐ ॐ नमः, मुखे ॐ घृ नमः ।<br>
कण्ठे ॐ णि नमः, हृदये ॐ सू नमः, कुक्षौ ॐ र्य्य नमः, नाभौ<br>
ॐ आ नमः ।<br>
लिङ्गे ॐ दि नमः, पादयोः ॐ त्य नमः ।</p>
<p>तथा च निबन्धे-</p>
<p>मूर्द्धास्य कण्ठहृदयकुक्षिनाभिध्वजाङ्घ्रिषु ।<br>
मन्त्रवर्णान् न्यसेदष्टौ प्रत्येकं प्रणवादिना ॥ ३९ ॥</p>
<p>ततो ध्यानम्-</p>
<p>रक्ताब्जयुग्माभयदानहस्तं, केयूरहाराङ्गदकुण्डलाढ्यम् ।<br>
माणिक्यमौलिं दिननाथमीडे वन्धूककान्तिं विलसत्त्रिनेत्रम् ॥ ४०<br>
॥</p>
<p>एवं ध्यात्वा मानसोपचारैः सम्पूज्य अर्घ्यस्थापनं कुर्यात् ॥<br>
४१ ॥<br>
ततो गुरुपङ्क्तिपूजां कृत्वा पीठपूजां कुर्यात् ।<br>
ॐ खं खखोल्काय नमः इति मूर्तिं परिकल्प्य पुनर्ध्यात्वा<br>
आवाहनादिपञ्चपुष्पञ्जलिदानपर्यन्तं विधाय<br>
आवरणपूजामारभेत ।</p>
<p>तथा च निबन्धे-</p>
<p>तारादि खं खखोल्काय मनुना मूर्तिकल्पना ।<br>
साक्षिणं सर्वलोकानां तस्यामावाह्य पूजयेत् ॥<br>
केशरेषु अग्न्यादिकोणे मध्ये दिक्षु च ॐ सत्याय तेजोज्वालामणे हुं<br>
फट् स्वाहा हृदयाय नमः ।<br>
एवं ॐ ब्रह्मणे तेजोज्वालामणे हुं फट् स्वाहा हृदयाय नमः ।<br>
एवं ॐ ब्रह्मणे तेजोज्वालामणे हुं फट् स्वाहा शिरसे स्वाहा ।<br>
ॐ विष्णवे तेजोज्वालामणे हुं फट् स्वाहा शिखायै वषट् ।<br>
ॐ रुद्राय तेजोज्वालामणे हुं फट् स्वाहा कवचाय हुम् ।<br>
ॐ अग्नये तेजोज्वालामने हुं फट् स्वाहा नेत्रत्रयाय वौषट् ।<br>
ॐ सर्वाय तेजोज्वालामणे हुं फट् स्वाहा अस्त्राय फट् ।<br>
दिक्पत्रेषु पूर्वादि ॐ आदित्याय नमः, एवम् एं रवये उं भानवे<br>
इं भास्कराय ।<br>
विदिक्पत्रेषु ऊम् ऊषायै, पं प्रज्ञायै, पं प्रभायै, सं<br>
सन्ध्यायै ।</p>
<p>तथा च निबन्धे-</p>
<p>अङ्गानि पूजयेदादौ दिक्पत्रेष्वर्कमूर्तयः ।<br>
आदित्याद्याश्चतस्रोऽर्च्याः शक्तयः कोणपत्रगाः ॥<br>
स्वस्वनामादिवर्णाः स्युस्तासां वीजान्यनुक्रमात् ।<br>
ऊषा प्रज्ञा प्रभा सन्ध्या शक्तयः परिकीर्तिताः ॥<br>
ततः पत्राग्रेयु ब्राह्म्याद्याः सम्पूज्य पुरतोऽरुणमर्चयेत् ।</p>
<p>तथा च शारदायाम्-</p>
<p>पत्राग्रस्था ब्राह्म्याद्याः पुरतोऽरुणमर्चयेत् ।<br>
तद्बाह्ये पूर्वादि चन्द्रादीन् पूजयेत् ।<br>
ॐ चन्द्राय नमः, एवं मङ्गलाय बुधाय वृहस्पतये शुक्राय<br>
शनैश्चराय राहवे केतवे ।</p>
<p>तथा च शारदायाम्-</p>
<p>चन्द्रादीन् पूजयेत् पश्चाद्ग्रहानष्टौ ततो बहिः ।<br>
तत इन्द्रादीन् वज्रादींश्च सम्पूज्य धूपादिविसर्जनान्तं कर्म<br>
समापयेत् ॥ ४२ ॥<br>
अस्य पुरश्चरणमष्टलक्षजपः ।</p>
<p>तथा च-</p>
<p>वसुलक्ष जपेन्मन्त्रं समिद्भिः क्षीरशाखिनाम् ।<br>
तत्सहस्रं प्रजुहुयात् क्षीराक्ताभिर्जितेन्द्रियः ॥<br>
अत्रापि वाचनिक एवाष्टसहस्रहोमः ॥ ४३ ॥</p>
<p>मन्त्रान्तरम्</p>
<p>आकाशमग्निदीर्घेन्दुसंयुतं भुवनेश्वरी ।<br>
सर्गान्वितो भृगुर्भानोस्त्र्यक्षरोऽयं समीरितः ॥ ४४ ॥</p>
<p>अस्य पूजा-</p>
<p>प्रातःकृत्यादिपूर्वमन्त्रोक्त पीठन्यासं विधाय पूर्वमन्त्रोक्त-<br>
ऋष्यादिन्यासं कुर्यात् ॥ ४५ ॥</p>
<p>ततो मन्त्रन्यासः-</p>
<p>आधारादिपादपर्यन्तं ह्रां नमः ।<br>
कण्ठादाधारपर्यन्तं ह्रीं नमः ।<br>
मूर्द्धादिकण्ठपर्यन्तं सः नमः ।</p>
<p>शारदायाम्-</p>
<p>आधारादिपदाग्रान्तं कण्ठदाधारकावधि<br>
मूर्द्धादिकण्ठपर्यन्तं क्रमाद्वीजत्रयं न्यसेत् ॥ ४६ ॥</p>
<p>ततः कराङ्गन्यासौ-</p>
<p>ह्राम् अङ्गुष्ठाभ्यां नमः ।<br>
ह्रीं तर्जनीभ्यां स्वाहा ।<br>
ह्रूं मध्यमाभ्यां वषट् ।<br>
ह्रैम् अनामिकाभ्यां हुम् ।<br>
ह्रौं कनिष्ठाभ्यां वौषट् ।<br>
ह्रः करतलपृष्ठाभ्यां फट् ।<br>
एवं हृदयादिषु ।</p>
<p>तथा च निबन्धे-</p>
<p>षड्दीर्घयुक्तमध्येन बीजेनाङ्गादिकल्पना ॥ ४७ ॥</p>
<p>ततो ध्यानम्-</p>
<p>रक्ताम्बुजासनमशेषगुणैकसिन्धुं, भानुं<br>
समस्तजगतामधिपं भजामि ।<br>
पद्मद्वयाभयवरान्दधतं<br>
कराब्जैर्माणिक्यमौलिमरुणाङ्गरुचिं त्रिनेत्रम् ॥<br>
इति ध्यात्वा मानसैः सम्पूज्य अर्घ्यस्थापनं कुर्यात् ।<br>
ततः पूर्वोक्तक्रमेण पीठपूजां विधाय मूलमन्त्रेण मूर्तिं<br>
सङ्कल्प्य पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं विधाय<br>
आवरणपूजां कुर्यात् ।<br>
अग्निनिर्-ऋति-वायव्यीशानकोणेषु मध्ये दिक्षु च ह्रां हृदयाय<br>
नमः इत्यादिना पूजयेत् ।<br>
पत्रेषु चन्द्रादीन्पूर्ववत्पूजयेत् ॥<br>
तत इन्द्रादीन्वज्रादींश्च प्रपूजयेत् ।<br>
ततो धूपादिविसर्जनान्तं कर्म समापयेत् ॥ ४९ ॥<br>
अस्य पुरश्चरणं द्वादशलक्षजपः ।</p>
<p>तथा च-</p>
<p>भानुलक्षं जपेन्मन्त्रमाज्येन च दशांशतः ।<br>
तिलैर्वा मधुरासिक्तैर्जुहुयाद्विजितेन्द्रियः ॥ ५० ॥</p>
<p>मन्त्रान्तम्</p>
<p>आकाशवह्निपवनसत्यान्तार्घीशविन्दुमत् ।<br>
मार्त्तण्डभैरवं नाम बीजमेतदुदाहृतम् ।<br>
पुटितं विम्बबीजेन सर्वकामफलप्रदम् ॥ ५१॥</p>
<p>विम्बबीजमाह तन्त्रे-</p>
<p>टान्तं दहननेत्रेन्दुसहितं तदुदाहृतम् ॥ ५२ ॥</p>
<p>अस्य पूजाप्रयोगः-</p>
<p>प्रातःकृत्यादि पूर्वमन्त्रोक्त पीठन्यासान्तं कर्म विधाय<br>
पूर्ववत्-ऋष्यादिन्यासं कुर्यात् ॥ ५३ ॥</p>
<p>ततो मूर्तिन्यासः-</p>
<p>ठ्रं सूर्याय नमो।आङ्गुष्ठयोः ।<br>
ठ्रिं भास्काराय नमस्तर्जन्योः ।<br>
ठ्रुं भानवे नमो मध्यमयोः ।<br>
ठ्रें रवये नमोऽनामिकयोः ।<br>
ठ्रों दिवाकराय नमः कनिष्ठयोः ।<br>
ततः शिरसि वदने हृदये पादेषुतान् तत्तद्वीजादिकान् न्यसेत् ।</p>
<p>तथा च निबन्धे-</p>
<p>पञ्चह्रस्वाढ्य बीजेन पञ्चमूर्तीः प्रविन्यसेत् ।<br>
अङ्गुष्ठादिकनिष्ठान्तमङ्गुलीषु क्रमादिमाः ॥<br>
सूर्यस्तु भास्करो भानुस्ततो रविर्दिवाकरौ ।<br>
शिरोवदनहृद्गुह्य पाददेशेषुतान् पुनः ॥</p>
<p>ततः कराङ्गन्यासः-</p>
<p>ठ्राम् अङ्गुष्ठाभ्यां नमः ।<br>
ठ्रीं तर्जनीभ्यां स्वाहा ।<br>
ठ्रूं मध्यमाभ्यां वषट् ।<br>
ठ्रैम् अनामिकाभ्यां हुम् ।<br>
ठ्रौं कनिष्ठाभ्यां वौषट् ।<br>
ठ्रः करतलपृष्ठाभ्यां फट् ।<br>
एवं ठ्रां हृदयाय नमः इत्यादि ॥</p>
<p>तथा च निबन्धे-</p>
<p>व्यापकं मूलबीजेन कुर्वीत तदन्तरम् ॥ ५४ ॥</p>
<p>ततो धायनम्-</p>
<p>हेमाम्भोज प्रवालप्रतिमनिजरुचिञ्चारुखट्टाङ्ग चापौ चक्रं<br>
शक्तिं सपाशं सृणुमतिरुचिरामक्षमालां कपालम् ।<br>
हस्ताम्भोजैर्दधानं त्रियनयनविलसद्वेदवक्त्राभिरामं,<br>
मार्त्तण्डं वल्लभार्द्ध मणिमयमुकुटं हारदीप्तं<br>
भजामः ॥<br>
एवं ध्यात्वा मानसैः सम्पूज्य अर्घ्यस्थापनं कुर्यात् ॥ ५५ ॥<br>
ततः पूर्वोक्तक्रमेण पीठमन्वन्तं सम्पूज्य पूर्वादिषु<br>
कर्णिकायां ॐ ऊषायै नमः ।<br>
एवं प्रज्ञायै प्रभायै सन्ध्यायै इति सम्पूज्य मूर्ति मूलेन<br>
कल्पयेत् ।<br>
ततः पुनर्ध्यात्वा आवाहनादिपञ्चपुष्पाञ्जलिदानपर्यन्तं<br>
कर्म विधाय आवरणपूजामारभेत् ।</p>
<p>तथा च निबन्धे-</p>
<p>पीठे दिप्तादिभिर्युक्ते कर्णिकायामुषादिकाः ।<br>
पूर्वादिदिक्षु सम्पूज्य मूर्ति मूलेन कल्पयेत् ।<br>
ततः पूर्वादि दिक्षु सूर्यं भास्करं भानुं रविञ्च पूजयेत् ।<br>
कोणेषु दिवाकरम् ।<br>
ततोऽग्निनिर्-ऋतिवायव्यीशानकोणेषु ठ्रां हृदयाय नमः इत्यादि ।<br>
ईशाने ठ्रौं नेत्रत्रयाय वौषट् ।</p>
<p>शारदायाम्-</p>
<p>सूर्यादीन् चतुरो दिक्षु विदिक्ष्वन्यं समर्चयेत् ।<br>
अङ्गपूजा यथा पूर्वं नेत्रमीशादिदिग्गतमिति ।<br>
ततः पूर्ववच्चन्द्रादि अष्टग्रहान् सम्पूज्य भूगृहेषु लोकपालान्<br>
पूजयेत् ।</p>
<p>तथा च निबन्धे-</p>
<p>ग्रहानष्टौ तथा वाये लोकपालांस्ततः परम् ।<br>
ततो धूपादिविसर्जनान्तं कर्म समापयेत् ॥ ५६ ॥<br>
अस्य पुरश्चरणजपो लक्षत्रयसङ्ख्यः ।<br>
त्रिमधुरोपेतैः पद्मैर्दशांशहोमः ।</p>
<p>तथा च-</p>
<p>लक्षत्रयं जपेन्मन्त्रं विम्बबीजपुटीकृतम् ।<br>
दक्षांशं कमलैः फुल्लैर्जुहुयान्मधुरोक्षितैः ॥ ५७ ॥<br>
इमं मन्त्रं जपेन्मर्त्त्यः कान्तिं पुत्रान् धनं द्युतिम् ।<br>
वाक्सिद्धिमतुलां लक्ष्मीं सौभाग्यमपि साधयेत् ॥ ५८ ॥</p>
<p>अथ अजपामन्त्रः</p>
<p>वियदर्द्धेन्दुललितं तदादिः सर्गसंयुतः ।<br>
अजपाख्यो मनुः प्रोक्तो द्व्यक्षरः सुरपादपः ॥ ५९ ॥</p>
<p>अस्य पूजा-</p>
<p>प्रातःकृत्यादि पूर्वोक्तपीठमन्वन्तं समाप्य ऋष्यादिन्यासं<br>
कुर्यात् ।<br>
शिरसि ब्रह्मणे ऋषये नमः ।<br>
मुखे गायत्रीच्छन्दसे नमः ।<br>
हृदि श्रीगिरिजापतये देवतायै नमः ।</p>
<p>तथा च निबन्धे-</p>
<p>ऋषिर्ब्रह्मा स्मृतो देवि गायत्रीच्छन्द ईरितम् ।<br>
देवता जगतामादिः सम्प्रोक्ता गिरिजापतिः ॥ ६० ॥</p>
<p>ततः कराङ्गन्तासौ-</p>
<p>ह्साम् अङ्गुष्ठाभ्यां नमः इत्यादि ।<br>
एवं हृदयादिषु ।</p>
<p>तथा च निबन्धे-</p>
<p>ह्सां षड्दीर्घयुक्तेन कुर्यादङ्गक्रियां मनोः ॥ ६१ ॥</p>
<p>ततो ध्यानम्-</p>
<p>उद्यद्भानुस्फुरिततडिदाकारमर्द्धाम्बिकेशं, पाशाभीतिं<br>
वरदपरशुं सन्दधानं कराब्जैः ।<br>
दिव्याकल्पैर्नवमणिमयैः शोभितं विश्वमूलं, सौम्याग्नेयं<br>
वपुरवतु वश्चन्द्रचूडं त्रिनेत्रम् ॥</p>
<p>एवं ध्यात्वा मानसैः सम्पूज्य शङ्खस्थापनं कृत्वा,<br>
पूर्वोक्तपीठपूजां विधाय पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत ।<br>
अग्निनिर्-ऋतिवायव्यीशानकोणेषु मध्ये दिक्षु च ह्सां हृदयाय<br>
नमः इत्यादिना पूजयेत् ।<br>
दिग्दलेषु ऋतं वरं वसुं नरं वरं विदिग्दलेषु ऋतजा गोजा-<br>
अब्जद्रिजा पूजयेत् ।</p>
<p>तथा च निबन्धे-</p>
<p>ऋतं वसुं नरवरौ दिग्दलेषु विदिक्ष्वथ ।<br>
अर्चयेत् ऋतजां गोजामब्जाख्यामद्रिजां पुनः ।<br>
तद्वाह्ये इन्द्रादीन् वज्रादींश्च प्रपूजयेत् ।<br>
ततो धूपादिविसर्जनान्तं कर्म समापयेत् ॥ ६२ ॥<br>
अस्य पुरश्चरणं द्वादशलक्षजपः ।<br>
घृतयुक्तपायसेन दशांशहोमः ।</p>
<p>तथा च-</p>
<p>भानुलक्षं जपेन्मन्त्रं पायसेन ससर्पिषा ।<br>
दशांशं जुहुयान्मन्त्री ततः सिद्धो भवेन्नरः ॥ ६३ ॥</p>
<p>अथ विष्णुमन्त्राः</p>
<p>अथ वक्ष्ये महान्त्रान् विष्णोः सर्वसमृद्धिदान् ।<br>
यस्य संस्मरणात् सन्तो भावाब्धे पारमाश्रिताः ॥ ६४ ॥<br>
तारं नमः पदं ब्रूयान्नरौ दीर्घसमन्वितौ ।<br>
पावनो नाम मन्त्रोऽयं प्रोक्तो वस्वक्षरः परः ॥ ६५ ॥</p>
<p>अस्य पूजा-प्रयोगः-</p>
<p>प्रातःकृत्यादिस्नानान्तं कर्म कृत्वा पूजामण्डपमागत्य<br>
वैष्णवाचमनं कुर्यात् ॥ ६६ ॥</p>
<p>तद्यथा गौतमीये-</p>
<p>केशवाद्यैस्त्रिभिः पीत्वा द्वाभ्यां प्रक्षालयेत् करौ ।<br>
द्वाभ्यामोष्ठौ च सम्मृज्य द्वाभ्यां मृज्यान्मुखः ततः ।<br>
एकेन हस्तं प्रक्षाल्य पादावपि तथैकतः ।<br>
सम्प्रोक्ष्यैकेन मूर्द्धानं ततः सङ्कर्षणादिभिः ।<br>
आस्यनासाक्षिकर्णांश्च नाभ्युरस्कं भुजौ क्रमात् ।<br>
स्पृशेदेवं भवेदाचमनन्तु वैष्णवान्वये ।<br>
एवमाचमनं कृत्वा साक्षान्नारायणो भवेत् ॥ ६७ ॥ केशवादयस्तु<br>
केशव नारायण-माधव-गोविन्द-विष्णु मधुसूदन-<br>
त्रिविक्रमवामन-श्रीधर-हृषीकेशपद्मनाभ-दामोदर-<br>
सङ्कर्षण-वासुदेव-प्रद्युम्नानिरुद्धपुरुषोत्तम-अधोक्षज-<br>
नृसिंह-अच्युत-जनार्दन-उपेन्द्र-हरि-विष्णवः ।<br>
वाक ॐ केशवाय नमः इत्यादि ।</p>
<p>तथा च-</p>
<p>सचतुर्थीनमोऽन्तैश्च नामभिर्विन्यसेत् सुधीः ॥ ६८ ॥<br>
ततः सामान्यार्घ्यादि-मातृकान्यासान्तं कर्म विधाय<br>
केशवकीर्त्त्यादिन्यासं कुर्यात् ।</p>
<p>अस्य ऋष्यादिन्यासः-</p>
<p>शिरसि प्रजापतये ऋषये नमः ।<br>
मुखे गायत्रीच्छन्दसे नमः ।<br>
हृदि अर्द्धलक्ष्मीहरये देवतायै नमः ॥ ६९ ॥</p>
<p>ततः कराङ्गन्यासौ-</p>
<p>श्रीम् अङ्गुष्ठाभ्यां नमः इत्यादि ।<br>
एवं हृदयादिषु ।</p>
<p>तथा च गौतमीये-</p>
<p>ऋषिः प्रजापतिशच्छन्दो गयात्री देवता पुनः ।<br>
अर्द्धलक्ष्मीहरिः प्रोक्तः श्रीबीजेन षडङ्गकम् ॥ ७० ॥</p>
<p>ततो ध्यानम्-</p>
<p>उद्यत्-प्रद्योतनशतरुचिं तप्तहेमावदाभं पार्श्वद्वन्द्वे<br>
जलधिसुतया विश्वधात्र्या च जुष्टम ।<br>
नानारत्नोल्लसितविविधाकल्पमापीतवस्त्रं, विष्णुं वन्दे<br>
दरकमलकौमोदकी चक्र पाणिम् ॥</p>
<p>एवं ध्यात्वा न्यसेत् ।</p>
<p>तथा च क्रमदीपिकायाम्-</p>
<p>वर्णानुक्त्वा सार्द्धञ्चन्द्रान् पुरस्तात् इत्यादि दर्शनात्सर्वत्र<br>
सानुस्वारः ॥ ७१ ॥<br>
अं केशवाय कीर्त्त्यै नमो ललाटे आं नारायणाय कान्त्यै नमो<br>
मुखे ।<br>
इं माधवाय तुष्ट्यै नमो दक्षनेत्रे ।<br>
ईं गोविन्दाय पुष्ट्यै नमो वामनेत्रे ।<br>
सर्वत्र एवम् उं विष्णवे धृत्यै दक्षकर्ण ।<br>
ऊं मधुसूदनाय शान्त्यै वामकर्णे ।<br>
ऋं त्रिविक्रमाय क्रियायै दक्षनासापुटे ।<br>
ॠं वामनाय दयायै वामनासापुते ।<br>
ऌं श्रीधराय मेधायै दक्षगण्डे ।<br>
ॡं हृषीकेशाय हर्षायै वामगण्डे ।<br>
एं पद्मनाभाय श्रद्धायै ओष्ठे ।<br>
एं दामोदराय लज्जायै अधरे ।<br>
ॐ वासुदेवाय लक्ष्म्यै ऊर्ध्वदन्तपङ्क्तौम् ।<br>
औं सङ्कर्षणाय सरस्वत्यै अधोदन्तपङ्क्तौ ।<br>
अं प्रद्युम्नाय प्रीत्यै मस्तके ।<br>
अः अनिरुद्धाय रत्यै मुखे ।<br>
कं चक्रिणे जयायै ।<br>
खं गदिने दुर्गायै, गं शार्ङ्गिणे प्रभायै, घं खड्गिने<br>
सत्यायै, ङं शङ्खिने चण्डायै, इतिदक्षकरमूलसन्ध्यग्रकेषु ।<br>
चं हलिने बाण्यै, छं मुषलिने विलासिन्यै, जं शूलिने बिजयायै,<br>
झं पाशिने विरजायै, ञम् अङ्कुशिने विश्वायै, इति<br>
वामकरमूलसन्ध्यग्रकेषु ।<br>
टं मुकुन्दाय विनदायै, ठं नन्दजाय सुनदायै, डं नन्दिने<br>
स्मृत्यै, ढं नराय ऋद्धयै, णं नरकजिते समृद्ध्यै, इति<br>
दक्षपादमूलसन्ध्यग्रकेषु ।<br>
तं हरये शुद्ध्यै, थं कृष्णाय बुद्ध्यै, दं सत्याय भक्त्यै,<br>
धं सात्त्वताय मत्यै, नं शौरये क्षमायै, इति<br>
वामपादमूलसन्ध्यग्रकेषु ।<br>
पं शूराय रमायै दक्षपार्श्वे ।<br>
फं जनार्दनाय उमायै वामपार्श्वे ।<br>
बं भुधराय क्लेदिन्यै पृष्ठे ।<br>
भं विश्वमूर्त्तये क्लिन्नायै नाभौ ।<br>
मं वैकुण्ठाय वसुदायै उदरे ।<br>
यं त्वगात्मने पुरुषोत्तमाय वसुधायै हृदि ।<br>
रम् असृगात्मने बलिने परायै दक्षांसे ।<br>
लं मांसात्मने बलानुजाय परायणायै ककुदि ।<br>
वं मेदात्मने बालाय सूक्ष्मायै वामांसे ॥<br>
शम् अस्थ्यात्मने वृषघ्नाय सन्ध्यायै हृदादिदक्षकरे ।<br>
षं मज्जात्मने वृषाय प्रज्ञायै हृदादिवामकरे ।<br>
सं शुक्रात्मने हंसाय प्रभायै हृदादिदक्षपादे ।<br>
हं प्राणात्मने वराहाय निशायै हृदादिवामपादे ।<br>
लं जीवात्मने विमलाय अमोघायै हृदाद्युदरे ।<br>
क्षं क्रोधात्मने नृसिंहाय विद्युतायै हृदादिमुखे इति ।<br>
नमः सर्वत्र ॥ ७२ ॥</p>
<p>केशवादिमाह शारदायाम्-</p>
<p>केशवनारायणमाधवगोविन्दविष्णवः ।<br>
मधुसूदनसञ्ज्ञोऽन्यः स्यात्त्रिविक्रमवामनो ।<br>
श्रीधरश्च हृषीकेशः पद्मनाभस्ततः परः ।<br>
दामोदरः वासुदेवः सङ्कर्षण इतीरितः ।<br>
प्रद्युम्नश्चानिरुद्धश्च स्वरार्णमूर्त्तयः स्मृताः ।<br>
पश्चाच्चक्री गदी शार्ङ्गी खड्गी शङ्खो हली पुनः ।<br>
मुषली शूलिसञ्ज्ञोऽन्यः पाशी स्यादङ्कुशी पुनः ।<br>
मुकुन्दो नन्दजो नन्दो नरो नरकजिद्धरिः ॥<br>
कृष्णः सत्यः सात्त्वतः स्यात्शौरिः शूरो जनार्दनः ।<br>
भूधरो विश्वमूर्तिश्च वैकुण्ठः पुरुषोत्तमः ।<br>
बली बलानुजो बालो वृषघ्नश्च वृषः पुनः ।<br>
हंसो वराहो विमलो नृसिंहो मूर्त्तयो हलाम ॥<br>
केशवाद्या इमे श्यामाः शङ्खचक्रलसत्कराः ।<br>
कीर्ति कान्तिस्तुष्टिपुष्टि धृतिः शान्तिः क्रिया दया ॥<br>
मेधा सहर्षा श्रद्धा स्याल्लज्जा लक्ष्मीः सरस्वती ।<br>
प्रीति रतिरिमाः प्रोक्ताः क्रमेण स्वरशक्तयः ॥<br>
जया दुर्गा प्रभा सत्या चण्डा वाणी विलासिनी ।<br>
विजया विरजा विश्वा विनदा सुनदा स्मृतिः ।<br>
ऋषिः समृद्धिः शुद्धिः स्याद्भुक्तिर्बुद्धिर्मति क्षमा ।<br>
रमोमा क्लेदिनी क्लिन्ना वसुदा वसुधा परा ॥<br>
तथा परायणा सूक्ष्मा सन्ध्या प्रज्ञा प्रभा निशा ।<br>
अमोघा विद्युता चेति कीर्त्त्याद्याः सर्वकामदाः ॥<br>
एताः प्रियतमाङ्गेषु निमग्नाः सस्मिताननाः ।<br>
विद्युद्दामसमाभाः स्युः पङ्कजाभयवाहवः ॥ ७३ ॥</p>
<p>गौतमीये-</p>
<p>केशवादिरयं न्यासो न्यासमात्रेण देहिनाम् ।<br>
अच्युतत्वं ददात्येव सत्यं सत्यं न संशयः ।<br>
मातृकार्णं समुच्चार्य केशवाय इति स्मरेत् ।<br>
कीर्त्त्यै च नमसा युक्तमित्यादि न्यासमाचरेत् ॥</p>
<p>आगमनकल्पद्रुमे-</p>
<p>आदिक्षान्तान्विदुयुक्तान्मातृकार्णान्यथाक्रमम् ।<br>
ङेऽन्तं देवं तथा शक्तिं पश्चान्नम इति क्रमः ।<br>
केशवाय ततः कीर्त्यै कान्त्यै नारायणाय च ॥<br>
इत्याद्यगस्त्यसंहितावचनादयं क्रमः ।<br>
न तु केशवकीर्त्तिभ्यां नमः इत्यादि ।<br>
तथा भुक्तिमिच्छता अयं न्यासः कर्त्तव्यः श्री बीजादिकः ।</p>
<p>यथा-</p>
<p>ॐ श्रीम् अं केशवाय कीर्त्त्यै नमः इत्यादि ॥ ७५ ॥</p>
<p>तथा च गौतमीये-</p>
<p>प्रणवं पूर्वमुच्चायं श्रीबीजं तदनन्तरम् ।<br>
मातृकार्णं ततो न्यस्येद्वक्ष्यामि तत्प्रकारकम् ॥ वाग्भवाद्यं<br>
न्यसेद्वाथ वागीशत्वमवाप्नुयात् ।<br>
यद्यदाद्यं न्यसेन्न्यासं तद्बीजेनाङ्ग कल्पना ।<br>
एवं प्रविन्यसेन्न्यासं लक्ष्मीबीजपुरःसरम् ।<br>
स्मृति धृतिं महालक्ष्मीं प्राप्यान्ते हरितां व्रजेत् ॥ ७६ ॥</p>
<p>ततस्तत्त्वन्यासः-</p>
<p>मादिकान्तानथार्णांश्च बीजान्येकैकशो वदेत् ।<br>
नमः परायेत्युच्चार्य ततस्तत्त्वात्मने नमः ॥<br>
इति गौतमीय दर्शनात्सर्वत्र तत्त्वपद प्रयोगः ।</p>
<p>यथा-</p>
<p>मं नमः पराय जीवतत्त्वात्मने नमः ।<br>
भं नमः पराय प्राणतत्त्वात्मने नमः ।<br>
एतद्द्वयं सर्वगात्रे ।<br>
बं नमः पराय मतितत्त्वात्मने नमः ।<br>
फं नमः परायाहङ्कारतत्त्वात्मने नमः ।<br>
पं नमः पराय मनस्तत्त्वात्मने नमः ।<br>
एतत्त्रितयं हृदि ॥</p>
<p>नं नमः पराय शब्दतत्त्वात्मने नमो मस्तके ।<br>
धं नमः पराय स्पर्शतत्त्वात्मने नमो मुखे ।<br>
दं नमः पराय रूपतत्त्वात्मने नमो हृदि ।<br>
थं नमः पराय रसतत्वात्मने नमो गुह्ये ।<br>
तं नमः पराय गन्धतत्त्वात्मने नमः पादयोः ।<br>
णं नमः पराय श्रोत्रतत्त्वात्मने नमः कर्णयोः ॥<br>
ढं नमः पराय त्वक्तत्त्वात्मने नमः त्वचि ।<br>
डं नमः पराय नेत्रतत्त्वात्मने नमो नेत्रयोः ॥<br>
ठं नमः पराय जिह्वातत्त्वात्मने नमो जिह्वायाम् ।<br>
टं नमः पराय घ्राणतत्त्वात्मने नमो घ्राणयोः ॥<br>
ञं नमः पराय वाक्तत्त्वात्मने नमो वाचि ।<br>
झं नमः पराय पाणितत्त्वात्मने नमः पाण्योः ॥<br>
जं नमः पराय पादतत्त्वात्मने नमः पादयोः ।<br>
छं नमः पराय वायुतत्त्वात्मने नमो गुह्ये ।<br>
चं नमः पराय उपस्थतत्त्वात्मने नमो लिङ्गे ।<br>
ङं नमः पराय आकाशतत्त्वात्मने नमो मूर्ध्नि ।<br>
घं नमः पराय वायुतत्त्वात्मने नमो मुखे ।<br>
गं नमः पराय तेजस्तत्त्वात्मने नमो हृदि ॥<br>
खं नमः पराय जलतत्त्वात्मने नमो लिङ्गमूले ।<br>
कं नमः पराय पृथिवीतत्त्वात्मने नमः पादयोः ॥ ७७ ॥</p>
<p>तथा च दीपिकायाम्-</p>
<p>इत्युच्युतीकृततनुर्विदधीत तत्त्वन्यासं<br>
मपूर्वकपराक्षरनत्युपेतम् ।<br>
भूयः पराय च तदाह्वयमात्मने च नत्यन्तमुद्धरत<br>
तत्त्वमनुक्रमेण ॥<br>
सकलवपुषि जीवं प्राणमायोज्य मध्ये न्यसतु मतिमहङ्कारं<br>
मनश्चेति मन्त्री ।<br>
कमुखहृदयगुह्याङ्घ्रिष्वथो शब्दपूर्वं गुणगणमथ<br>
कर्णादिस्थितं श्रोत्रपूर्वम् ॥<br>
वागादीन्द्रियवर्गमात्मनि नयेदाकासपूर्वं गणं<br>
मूर्द्धास्ये हृदये शिरे चरणयोर्हृत् पुण्डरीकं हृदि ।<br>
शं नमः पराय हृत्पुण्डरीकतत्त्वात्मने नमो हृदि ।<br>
हं नमः पराय द्वादशकलाव्याप्तसूर्यमण्डलतत्त्वात्मने<br>
नमो हृदि ।<br>
सं नमः पराय षोडशकलाव्याप्तसोममण्डलतत्त्वात्मने नमो<br>
हृदि ।<br>
रं नमः पराय दशकलाव्याप्तवह्निमण्डलतत्त्वात्मने नमो<br>
हृदि ।<br>
यं नमः पराय परमेष्टितत्त्वात्मने वासुदेवाय नमः शिरसि ।<br>
यं नमः परायं पुरुषतत्त्वात्मने सङ्कर्षणाय नमो मुखे ।<br>
लं नमः पराय विश्वतत्त्वात्मने प्रद्यूम्नाय नमो हृदि ।<br>
वं नमः परायनिवृत्तितत्त्वातत्मने अनिरुद्धाय नमो लिङ्गे ।<br>
लं नमः पराय सर्वतत्त्वात्मने नारायणाय नमः पादयोः ।<br>
क्ष्रौं नमः पराय कोपतत्त्वात्मने नृसिंहाय नमः सर्वगात्रे ॥<br>
७८ ॥</p>
<p>तथा च गौतमीये-</p>
<p>शं-बीजं हृत्पुण्डरीकतत्त्वं हृदि प्रविन्यसेत् ।<br>
हं बीजं सूर्यमण्डलत्त्वं हृदि प्रविन्यसेत् ।<br>
सं-बीजं चन्द्रमण्डलतत्त्वं हृदि प्रविन्यसेत् ।<br>
रं-बीजं वह्निमण्डलतत्त्वं तत्र प्रविन्यसेत् ।<br>
यं-बीजं परमेष्ठितत्त्वं वासुदेवञ्च मूर्ध्नि ॥<br>
यं-बीजमथ पुंस्तत्त्वं सङ्कर्षणमथो मुखे ।<br>
लं बीजं विश्वतत्त्वञ्च प्रद्युम्नञ्च हृदि न्यसेत् ॥<br>
वं बीजं निवृत्तितत्त्वञ्च अनिरुद्धमुपस्थके ।<br>
लं बीजं सर्वतत्त्वञ्च पादे नारायणं न्यसेत् ।<br>
क्ष्रौं-बीजं कोपतत्त्वञ्च नृसिंहं सर्वगात्रके ।<br>
एवं तत्त्वानि विन्यस्य प्राणायामं समाचरेत् ॥ ७९ ॥</p>
<p>फलस्तु तत्रैव-</p>
<p>तत्त्वन्यासं ततः कुर्यात्साधकः सिद्धिहेतवे ।<br>
कृतेन येन देवस्य रूपतामेव यात्यसौ ।<br>
ततो यथाविधि प्राणायामं कृत्वा पीठन्यासं विधाय केशरेषु<br>
पूर्वादि प्रादक्षिण्येन मध्ये च ॐ विमलायै नमः एवम्<br>
उत्कर्षिण्यै ज्ञानायै क्रियायै योगायै प्रह्व्यै सत्यायै ईशानायै<br>
अनुग्रहायै ।<br>
तदुपरि ॐ नमो विष्नवे भगवते सर्वभूतात्मने वासुदेवाय<br>
सर्वात्मसंयोगयोगपद्मपीठात्मने नमः ॥ ८० ॥</p>
<p>तथा च निबन्धे-</p>
<p>विमलोत्कर्षिणी ज्ञाना क्रिया योगा च शक्तयः ।<br>
प्रह्वी सत्या तथेशानानुग्रहा नवमी स्मृता ॥ ८१ ॥</p>
<p>पीठमन्त्रोच्चारणमाह-</p>
<p>नमो भगवते ब्रूयाद्विष्णवेऽथ पदं वदेत् ।<br>
सर्वभूतात्मने वासुदेवायेति वदेत्ततः ॥<br>
सर्वात्मसंयोगपदाद्योगपद्मपदं ततः ।<br>
पीठात्मने हृदन्तोऽयं मन्त्रस्तारादिको हरेः ॥ ८२ ॥<br>
ततः ऋष्यादि न्यासः ।</p>
<p>तद्यथा-</p>
<p>शिरसि साध्यनारायणाय ऋषये नमः ।<br>
मुखे देवीगायत्रीच्छन्दसे नमः ।<br>
हृदि श्रीविष्णवे देवतायै नमः ।</p>
<p>तथा च-</p>
<p>साध्यनारायणः प्रोक्त ऋषिश्छन्द उदाहृतम् ।<br>
मन्त्रस्य देवी गायत्री देवता विष्णुरव्ययः ॥ ८३ ॥</p>
<p>ततः कराङ्गन्यासौ-</p>
<p>क्रुद्धोल्काय अङ्गुष्ठाभ्यां नमः ।<br>
महोल्काय तर्जनीभ्यां स्वाहा ।<br>
वीरोल्काय मध्यमाभ्यां वषट् ।<br>
अत्युल्काय अनामिकाभ्यां हुम् ।<br>
सहस्रोल्काय कनिस्ठाभ्यां फट् ।<br>
एवं हृदयादिषु ।</p>
<p>तथा च प्रपञ्चसारे-</p>
<p>क्रुद्धोल्काय हृदाख्यातं महोल्काय शिरः स्मृतम् ।<br>
वीरोल्काय शिखा प्रोक्तात्युल्काय कवचं स्मृतम् ।<br>
सहस्रोल्कायास्त्रमुक्तमङ्गकॢप्तिरियं मता ॥ ८४ ॥<br>
ततो मन्त्रेण षडङ्गन्यासं कुर्यात् ।<br>
ॐ हृदयाय नमः, नं शिरसे स्वाहा, मों शिखायै वषट्, नां<br>
कवचाय हूं, रां नेत्रत्रयाय वौषट्, यम् अस्त्राय फट् ।<br>
णां नमो दक्षपार्श्वे, यं नमो वामपार्श्वे ॥ ८५ ॥</p>
<p>तथा च-</p>
<p>भूयो वर्णैर्मनोः षड्भिः षडङ्गानि समाचरेत् ।<br>
अवशिटैः पुनर्वर्णैर्विन्यसेत्कुक्षिपार्श्वयोः ।<br>
ततः ॐ नमः सुदर्शनाय अस्त्राय फट् इति मन्त्रेण दिग्बन्धनं<br>
कृत्वा मन्त्रन्यासं कुर्यात् ।</p>
<p>तथा च-</p>
<p>मन्त्रन्यासं ततः कुर्यात्सर्वकामफलप्रदम् ।<br>
यं विना नैव तत्सम्यगासुरं निष्फलं भवेत् ॥ ८६ ॥</p>
<p>तद्यथा-</p>
<p>आधारे ॐ नमः, हृदि नं ममः, वक्त्रे मों नमः, दोर्मूले नां<br>
नमः रां नमः, पादयोः यं नमः णां नमः नाभौ यं<br>
नमः ।<br>
एवं कण्ठे नाभौ हृदि कुचयोः पार्श्वयोः पृष्ठे च ।<br>
मूर्ध्नि आस्ये नेत्रयोः श्रवणयोघ्राणयोः हस्तयोः<br>
सन्ध्यङ्गुलीषु ।<br>
तथा पादयोः सन्ध्यङ्गुलीषु ।<br>
हृदये सप्तधातुषु प्राणेषु ।</p>
<p>धातवस्तु-</p>
<p>त्वग्सृङ्मांसमेदोस्थिमज्जशुक्राणि धातवः ।<br>
मूर्ध्नि नेत्रे आस्ये हृदि कुक्षौ ऊर्वोः ।<br>
जङ्घयोः पादयोर्गण्डयोरंसयोः ऊर्वोः पादयोश्चक्रे शङ्खे<br>
गदायां पद्मे च विन्यसेत् ॥ ८७ ॥</p>
<p>तथा च निबन्धे-</p>
<p>बद्धदिक्चक्रमन्त्रेण मन्त्रवर्णांस्तनौ न्यसेत् ।<br>
आधारे हृदये वक्त्रे दोःपन्मूलेषु नाभिके ।<br>
कण्ठे नाभौ हृदि कुचे पार्श्वे पृष्ठे च तत्परम् ।<br>
मूर्द्धास्यनेत्रश्रवणघ्राणेषु तदनन्तरम् ।<br>
दोःपादसन्ध्यङ्गुलीषु धातुप्राणेषु हृत्स्थले ।<br>
मूर्द्धक्षणास्यहृत्कुक्षिसोरुजङ्घापदद्वये ।<br>
एकैकशो न्यसेद्वर्णान्गण्डांसोरुपदेषु च ।<br>
शङ्खचक्रगदाम्भोजपादष्ववहितो न्यसेत् ॥ ८८ ॥</p>
<p>ततो मूर्तिपञ्जरन्यासः-</p>
<p>ललाटे ॐ अं केशवाय धात्रे नमः ।<br>
कुक्षौ नम् आं नारायणाय अर्यम्ने नमः ॥<br>
हृदि षोम् इं माधाय मित्राय नमः ।<br>
गलकूपे भम् ईं गोविन्दाय वरुणाय नमः ।<br>
दक्षपार्श्वे गम् उं विष्णवे अंशवे नमः ।<br>
दक्षिणांसे वम् ऊं मधुसूदनाय भगाय नमः ।<br>
गलदक्षिणभागे तेम् एं त्रिविक्रमाय विवस्वते नमः ।<br>
वामपार्श्वे वाम् ऐं वामनाय इन्द्राय नमः ॥<br>
वामांसे सुं ॐ श्रीधराय पूष्णे नमः ।<br>
गलवामभागे देम् औं हृषिकेशाय पर्जन्याय नमः ।<br>
पृष्ठे वाम् अं पद्मनाभाय त्वष्ट्रे नमः ।<br>
ककुदि यम् अः दामोदराय विष्णवे नमः ।<br>
ततो वक्ष्यमाणकिरीटमन्त्रेण व्यापकं कृत्वा शिरसि<br>
द्वादशाक्षरमन्त्रं न्यसेत् ॥ ८९ ॥</p>
<p>तथा च निबन्धे-</p>
<p>अष्टार्णोऽष्टप्रकृत्यर्थो ज्ञेयः स्याच्चतुरात्मनाम् ।<br>
संयोगात्सूरीभिः प्रोक्तो विशिष्टो द्वादशक्षरः ।<br>
अतस्तन्मन्त्रवर्णाद्या द्वादशस्वरसंयुताः ॥<br>
द्वादशादित्यसहिता ।<br>
मूत्तीर्द्वादश विन्यसेत् ।<br>
केशवाद्याः क्रमाद्देहे वक्ष्यमाणविधानतः ॥<br>
ललाटे केशवं धात्रा कुक्षौ नारायणं पुनः ।<br>
अर्यम्ना हृदि मन्त्रेण माधवं कण्ठदेशतः वरुणेन च<br>
गोविन्दं पुनर्दक्षिणपार्श्वके ।<br>
अंशुना विष्णुमंसे स्यात्भगेन मधुसूदनम् ॥<br>
गले विवस्वता युज्तं त्रिविक्रममनन्तरम् ।<br>
वामपार्श्वस्थमिन्द्रेण वामनाख्यमथांसके ॥<br>
पूष्णा श्रीधरनामानं गले पर्जन्यसंयुतम् ।<br>
हृषीकेशाह्वयं पृष्ठे पद्मनाभं ततः परम् ॥<br>
त्वष्ट्रा दामोदरं पश्चाद्विष्णुना ककुदि न्यसेत् ।<br>
द्वादशार्णं महामन्त्रं ततो मूर्ध्नि प्रविन्यसेत् ॥<br>
ततः किरीटमन्त्रेण व्यापकं विन्यसेत्ततः ॥ ९० ॥</p>
<p>तथा च गौतमीये-</p>
<p>द्वादशाक्षरं मन्त्रवरं विन्यसेद्ब्रह्मरन्ध्रके वासुदेवो<br>
भवेत्साक्षाद्व्यापितस्तस्य तेजसा ।<br>
त्रिमात्रिकं समुद्धृत्य नमो भगवते लिखेत् ।<br>
वासुदेवं चतुर्थ्या तु मन्त्रोऽयं सुरपादपः ॥<br>
अस्य विज्ञानमात्रेण वासुदेवः प्रजायते ॥ ९१ ॥</p>
<p>तत अमुं मन्त्रं पठेत्-</p>
<p>चैतन्यामृतवपुरर्ककोटितेजा मूर्ध्निस्थो वपुरखिलं स<br>
वासुदेवः ।<br>
उघस्यं सुविमलपाथसीव सिक्तं व्याप्नोति प्रकटितमन्त्रवर्ण<br>
सङ्कीर्णम् ।</p>
<p>न्यासफलन्तु-</p>
<p>तन्मूर्त्तिपञ्जरन्यासोऽभिहितः परमेष्ठिना ।<br>
सकृन्न्यासाद्भवेन्मन्त्री विष्णुमूर्तिरनुत्तमा ॥<br>
मूर्तिपञ्जरन्यासस्तु वहुधा ।<br>
ॐ अं धातृसहितकेशवाय नमः इति केचित् ।<br>
ॐ अं केशव धातृभ्यां नमः इत्यन्ये ।<br>
ॐ अं केशवसहित-धात्रे नमः इत्यपरे ।<br>
तन्न ॥<br>
वासुदेवमनोरेकं वर्णं क्लीवविवजर्तिम् ।<br>
स्वरैकं विन्दुसंयुक्तं चतुर्थ्या केशवादिकम् ॥<br>
तथा धात्र्यादिकञ्चोक्त्वा नमो न्यास उदाहृतः ।<br>
इति नारदीयतन्त्रात् ॐ अं देशवाय धात्रे नमः इति वदन्ति ॥ ९२ ॥ ततः<br>
ॐ किरीट-केयूरहारमकर-कुण्डल-<br>
शङ्खचक्रगदाम्भोजहस्तपीताम्बरधरश्रीवत्साङ्कित<br>
वक्षःस्थल श्रीभूमिसहितस्वात्मज्योतिर्मयदीप्तकराय<br>
सहस्रादित्यतेजसे नमः ।<br>
इति मन्त्रेण व्यापकं विन्यस्य मुद्राः प्रदर्श्य ध्यानं कुर्यात् ॥<br>
९३ ॥</p>
<p>तथा च प्रपञ्चसारे-</p>
<p>किरीटकेयूरहारपदान्याभाष्य मन्त्रवित् ।<br>
मकारान्ते कुण्डलञ्च शङ्गचक्रगदादिकम् पद्महस्तपदं<br>
प्रोक्त्वा पीताम्बरधरेति च ।<br>
श्रीवत्साङ्कितमाभाष्य वक्षःस्थलमथो वदेत् ।<br>
श्रीभूमिसहितं स्वात्मज्योतिर्मयपदं वदेत् ।<br>
दीप्तमुक्त्वा करायेति सहस्रादित्यतेजसे ।<br>
हृदन्तः प्रणवादिः स्यात् किरीटादिमनुद्वयम् ।<br>
एवं न्यासं पुरा कृत्वा ध्यायेन्नारायणं परम् ॥ ९४ ॥</p>
<p>ध्यानं यथा-</p>
<p>उद्यत्कोटिदिवाकराभमनिशं शङ्खं गदां पङ्कजं, चक्रं<br>
विभ्रतमिन्दिरावसुमतीसंशोभिपार्श्वद्वयम् ।<br>
कोटीराङ्गदहारकुण्डलधरं पीताम्बरं कौस्तुभोद्दीप्तं<br>
विश्वधरं स्ववक्षसि लसत्श्रीवत्सचिह्नं भजे ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ९५ ॥</p>
<p>तत्र वैष्णवपात्रस्तु गौतमीये-</p>
<p>ताम्रपात्रन्तु विप्रर्षे ।<br>
विष्णोरतिप्रियं मतम् ।<br>
तथैव सर्वपात्राणां मुख्यं शङ्खं प्रकीर्त्तितम् ।<br>
मृत्पात्रञ्च तथा प्रोक्तं सौवर्णं राजतन्तथा ।<br>
पञ्चपात्रं हरेः शुद्धं नान्यत्तत्र नियोजयेत् ॥ ९६ ॥</p>
<p>नैवेद्यदाने तु तत्र-</p>
<p>स्वर्णे वा ताम्रपात्रे वा रौप्ये वा पङ्कजे दले इत्यादि ।</p>
<p>भक्तिकल्पद्रुमे-</p>
<p>हैरण्यं राजतं कांस्यं ताम्रं मृण्मयमेव वा ।<br>
पालाशं श्रीहरेः पात्रं नैवेद्यं कल्पयेद्बुधः ।</p>
<p>तथा च पुरश्चरणचन्द्रिकायाम्-</p>
<p>सौवर्णे राजते रौप्ये इत्यादि ॥ ९७ ॥<br>
ततः सामान्यपीठपूजानन्तरं विमलादिशक्तिसहितपीठपूजां<br>
कृत्वा, पुनर्ध्यात्वा, मूलेन<br>
कल्पितमूर्त्तावावाहनादिपञ्चपुष्पाञ्जलिदानपर्यन्तं विधाय<br>
आवरणपूजामारभेत् ।</p>
<p>तद्यथा-</p>
<p>अग्निकोणे ॐ क्रुद्धोल्काय हृदयाय नमः ।<br>
नैर्-ऋते महोल्काय शिरसे स्वाहा ।<br>
वायुकोणे वीरोल्काय शिखायै वषट् ।<br>
ईशाने अत्युल्काय कवचाय हुम् ।<br>
दिक्षु सहस्रोल्काय अस्त्राय फट् ।<br>
ततः केशरेषु पूर्वादि ॐ नमः, नण् नमं, मों नमः, नां<br>
नमः, रां नमः, यं नमः, णां नमः, यं नमः ।<br>
ततो दलेषु पूर्वादिदिक्षु ॐ वासुबेवाय नमः, ॐ सङ्कर्षणाय<br>
नमः, ॐ प्राद्युम्नाय नमः, ॐ अनिरुद्धाय नमः ।<br>
आग्नेयादिकोणदलेषु ॐ शान्त्यै नमः, एवं श्रियै, सरस्वत्यै, रत्यै<br>
॥ ९८ ॥</p>
<p>ततोऽष्टदलाग्रेषु पूर्वादिदिक्षु ॐ चक्राय नमः, एवं शङ्खाय<br>
गदायै पद्माय कोस्तुभाय मुषलाय खड्गाय वनमालायै ।<br>
तद्वहिरग्रे ॐ गरुडाय नमः ; दक्षिणे ॐ शङ्खनिधये; वामे ॐ<br>
पद्मनिधये; पश्चिमे ॐ ध्वजाय; अग्निकोणे ॐ विघ्नाय, नैर्-ऋते ॐ<br>
आर्यायै; वायुकोणे ॐ दुर्गायै; ईशाने ॐ सेनान्यै ।<br>
नमः सर्वत्र ।<br>
तद्बहिरिन्द्रादीन् वज्रादींश्च सम्पूज्य धूपदीपौ दत्त्वा,<br>
नैवेद्यं दद्यात् ॥ ९८क ॥</p>
<p>तद्यथा-</p>
<p>नैवेद्यमानीय देवाय मूलेन पाद्यार्घ्याचमनीयं दत्त्वा,<br>
फडिति मन्त्रेण नैवेद्यं सम्प्रोक्ष्य, चक्रमुद्रया अभिरक्ष्य,<br>
यम् इति मन्त्रेण दोषसमूहं, संशोध्य, रमिति दोषं सन्दह्य,<br>
वामकरसौधधाराभिपूर्णं वमित्यमृतीकृतं विभाव्य,<br>
मूलमष्टधा जपेत् ।<br>
ततो वमिति धेनुमुद्रया अमृतीकृत्य, गन्धपुष्पाभ्यां नैवेद्यं<br>
सम्पूज्य, देवाय मूलमन्त्रेण पुष्पाञ्जलिं दत्त्वा, कृताञ्जलिः<br>
सन् हरिं प्रार्थयेत् ।<br>
अस्य मुखतो महः प्रसवेदिति विभाव्य, स्वाहान्तं मूलमुच्चार्य,<br>
नैवेद्ये जलं दद्यात् ।<br>
ततो मूलमुच्चार्य एतन्नैवेद्यम् अमुकदेवतायै नमः ।<br>
ततो नैवेद्यमुद्धृत्य, ॐ निवेदयामि भवते जुषाणेदं हविर्हरे इति<br>
नैवेद्यं समर्प्यं, अमुकदेवतायै एतज्जलम् अमृतोपस्तरणमसीति<br>
जलं दत्त्वा, वामहस्तेन ग्रासमुद्रां प्रदर्श्य दक्षिणहस्तेन<br>
प्राणादिमुद्राः प्रदर्शयेत् ।</p>
<p>यथा-</p>
<p>ॐ प्राणाय स्वाहा इति कनिष्ठानामिके अङ्गुष्ठेन स्पृशेत् ।<br>
ॐ अपानाया स्वाहा इति तर्जनीमध्यमे अङ्गुष्ठेन स्पृशेत् ।<br>
ॐ व्यानाय स्वाहा इति मध्यमानामिके अङ्गुष्ठेन स्पृशेत् ।<br>
ॐ उदानाय स्वाहा इति तर्जनीमध्यमानामा अङ्गुष्ठेन स्पृशेत् ।<br>
ॐ समानाय स्वाह इति सर्वाडङ्गुलीरङ्गुष्ठेन स्पृशेत् ॥ ९९ ॥<br>
ततोऽगुष्ठाभ्यामनामिकाग्र स्पृशन् ठ्रौं नमः पराय<br>
अन्तरात्मने अनिरुद्धाय नैवेद्यं कल्पयामि इति नैवेद्ये मुद्राः<br>
प्रदर्श्य, मूलमन्त्रमुच्चार्य, अमुकदेवं तर्पयामि इति चतुर्धा<br>
सन्तर्प्य, अमुकदेवतायै एतज्जलम् अमृतापिधानमसीति जलं दत्त्वा,<br>
तत्तेजो देवतामुखे स्थापयित्वा आचमनीयादिकं दद्यादिति ।<br>
वैष्णवे तु सर्वत्र नैवेद्यदाने अयं क्रमः ।<br>
ततः सामान्य पद्धतिक्रमेण विसर्जनान्तं कर्म समापयेत् ।<br>
अस्य पुरश्चरण षोडशलक्षजपः ।</p>
<p>तथा च-</p>
<p>विकारलक्षं प्रजपेन्मनुमेनं समाहितः ।<br>
तद्दशांशं सरसिजैर्जुहुयान्मधुराप्लुतैः ॥ १०० ॥</p>
<p>अथ श्रीराममन्त्राः</p>
<p>अनन्तोऽग्न्यासनः सन्दुर्बीजं रामाय हृन्मनुः ।<br>
षडक्षरोऽयमादिष्टो भजतां कामदो मणिः ॥ १ ॥</p>
<p>अस्य पूजा-</p>
<p>प्रातःकृत्यादि वैष्णवोक्तपीठन्यासान्तं विधाय ऋष्यादिन्यासं<br>
कुर्यात् ।</p>
<p>यथा-</p>
<p>शिरसि ब्रह्मणे ऋषये नमः, मुखे गायत्रीच्छन्दसे नमः, हृदि<br>
श्रीरामाय देवतायै नमः ॥ २ ॥</p>
<p>ततः कराङ्गन्यासौ-</p>
<p>राम् अङ्गुष्ठाभ्यां नमः, रीं तर्जनीभ्यां स्वाहा, रूं<br>
मध्यमाभ्यां वषट्, रैम् अनामिकाभ्यां हुं, रौं<br>
कनिष्ठाभ्यां वौषट्, रः करतलपृष्ठाभ्यां फट् ।<br>
एवं हृदयादिषु रां हृदयाय नमः इत्यादि ॥ ३ ॥</p>
<p>ततः मन्त्रन्यासः-</p>
<p>ब्रह्मरन्ध्रे रां नमः, भुवोर्मध्ये रां नमः, हृदि मां<br>
नमः, नाभौ यं नमः, लिङ्गे नं नमः, पादयोः मं नमः ।</p>
<p>ततो मूर्तिपञ्जरन्यासादिकं पूर्वोक्तं विधाय ध्यायेत्-</p>
<p>कालाम्भोधरकान्तिकान्तमनिशं वीरासनाध्यासीनं, मुद्रां<br>
ज्ञानमयीं दधानमपरं हस्ताम्बुजं जानुनि ।<br>
सीतां पार्श्वगतां सरोरुहकरां विद्युन्निभां राघवं,<br>
पश्यन्तं मुकुटाङ्गदादिविविधाकल्पोज्ज्वलाङ्गं भजे ॥<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ ४ ॥</p>
<p>ततः पीठपूजां विधाय वैष्णवोक्तपीष्ठशक्तीः पीठमनुञ्च<br>
सम्पूज्य, पुनर्ध्यात्वा आवाहनादि<br>
पञ्चपुष्पाञ्जलिदानपर्यन्तं विधायावरणपूजामारभेत ॥ ५<br>
॥</p>
<p>देववामपार्श्वे श्रीं सीतायै नमः ।<br>
अग्रे ॐ शार्ङ्गाय नमः, वामदक्षिणपार्श्वयोः ॐ परेभ्यो<br>
नमः, ॐ चापाय नमः ।<br>
तद्बहिः केशरेषु अग्न्यादि कोणेषु मध्ये दिक्षु च रां हृदयाय<br>
नमः इत्यादिना षडङ्गानि पूजयेत् ॥ ६ ॥</p>
<p>ततो दलेषु पूर्वादिदिक्षु ॐ हनूमते नमः, एवं सुग्रीवाय<br>
भरताय विभीषणाय लक्ष्मणाय अङ्गदाय शत्रुघ्नाय<br>
जाम्बवते ।<br>
दलेग्रेषु ॐ सृष्टये नमः, एवं जयन्ताय विजयाय सुराष्ट्राय<br>
राष्ट्रवर्द्धनाय अकोपाय धर्मपालाय स्वमन्त्राय ।<br>
ततः इन्द्रादीन्वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ७ ॥<br>
अस्य पुरश्चरणं षड्लक्षजपः ।</p>
<p>तथा च-</p>
<p>ऋतुलक्षं जपेन्मन्त्रं दशांशं कमलैः शुभैः ।<br>
जुहुयादर्चिते वह्नौ ब्राह्मणान्भोजयेत्ततः ॥ ८ ॥<br>
अयं मन्त्रः षड्विधः ।</p>
<p>तथा च-</p>
<p>स्वकामशक्तिवाक्लक्ष्मीताराद्यः पञ्चवर्णकः ।<br>
षडक्षरः षड्विधः स्याच्चतुर्वर्गफलप्रदः ॥ ९ ॥<br>
ब्रह्मा सम्मोहनः षक्तिर्दक्षिणामूर्तिरव्ययः ।<br>
अगस्त्यः श्रीशिवः प्रोक्तो मुनयोऽत्र क्रमादिमे ॥ १० ॥</p>
<p>अथवा कामबीजादेर्विश्वामित्रमुनिर्मनोः ।<br>
छन्दो गायत्रीसञ्ज्ञञ्च श्रीरामश्चैव देवता ।<br>
ध्यानपूजादिकं सर्वं पूर्ववच्च समाचरेत् ॥ ११ ॥</p>
<p>मन्त्रान्तरम् -</p>
<p>जानकीवल्लभं ङेऽन्तं वह्निजाया हुमादिकम् ।<br>
दशाक्षरोऽयं मन्त्रः स्याद्वसिटः स्यादृषिर्विराट ॥ १२ ॥<br>
छग्दश्च देवता रामः सीतापाणिपरिग्रहः ।<br>
आद्यं बीजं द्विठः शक्तिः कामेनाङ्गक्रिया मता ॥ १३ ॥<br>
शिरोललाटभ्रूमध्यतालुकण्ठेषु हृद्यपि ।<br>
नाभ्यूरुजानुपादेषु दशार्णान्विन्यसेन्मनोः ॥ १४ ॥</p>
<p>ततो ध्यानम्-</p>
<p>अयोध्यानगरे रम्ये रत्नसौन्दर्यमण्डपे ।<br>
मन्दारपुष्पैराबद्धवितानतोरणान्विते ।<br>
सिंहासनसमारूढ पुष्पकोपरि राघवम् ।<br>
रक्षोभिर्हरिभिर्देवैर्दिययानगतैः शुभैः ।<br>
संस्तूयमानं मुनिभिः सर्वज्ञैः परिशोभितम् ।<br>
सीतालङ्कृत वामाङ्गं लक्ष्मणेनोपसेवितम् ॥<br>
श्यामं प्रसन्नवदनं सर्वाभरणभूषितम् ।<br>
ध्यायन्नेवं जपेन्मन्त्रं वर्णलक्षमनन्यधीः ।<br>
दशांशं जुहुयाद्विल्वपुष्पैर्मधुरसंयुतैः ।<br>
अन्यत्सर्वं पूर्ववत् ॥ १५ ॥</p>
<p>मन्त्रान्तरम्-</p>
<p>वह्निर्नारायणेनाढ्यो जठरः केवलस्तथा ।<br>
द्व्यक्षरो मन्त्रराजोऽयं सर्वाभीष्टफलप्रदः ॥ १६ ॥<br>
श्रीमायामन्मथैकैकबीजाद्यन्तगतो मनुः ।<br>
चतुर्वर्णः स एव स्यात्षड्वर्णो वाञ्छितप्रदः ॥<br>
स्वाहान्तो हुम्फडन्तो वा नमोऽन्तो वा भवेन्मनुः ।<br>
तारामायारमानङ्गवाक्स्वबीजैस्तु षड्विधः ॥<br>
त्र्यक्षरो मन्त्रराजः स्यात्सर्वाभीष्टफलप्रदः ॥ १७ ॥</p>
<p>द्व्यक्षरश्चन्द्रभद्रान्तो मन्त्रोऽयं चतुरक्षरः ।<br>
रामाय हृन्मनुः प्रोक्तो मन्त्रः पञ्चाक्षरः परः ॥<br>
पञ्चाशन्मातृकावर्णप्रत्येकपूर्वको मनुः ।<br>
लक्ष्मीवाङ्मन्मथादिश्च तारादिः स्यादनेकधा ॥<br>
तेन अं रामाय नमः इत्यादि षडक्षरः ।<br>
वह्निस्थं शयनं विष्णोरर्द्धचन्द्रविभूषितम् ॥<br>
एकाक्षरो मनुः प्रोक्तो मन्त्रराजः सुरद्रुमः ।<br>
ब्रह्मा ऋषिः स्याद्गायत्रीच्छन्दो रामश्च देवता ॥ १८ ॥<br>
एकाक्षरे तु द्वादशलक्षजपः पुरश्चरणम् ।</p>
<p>तथा च-</p>
<p>भानुलक्षं जपेन्मन्त्रम् इति वचनात् ।<br>
अन्येषां षड्लक्षजप इति विशेषः ॥<br>
एतेषां ध्यानपूजादिकं प्रागुक्तषडक्षरवत् ॥ १९ ॥</p>
<p>अथ श्रीकृष्णमन्त्राः</p>
<p>गोपीजन पदस्यान्ते वल्लभाय द्विठावधिः ।<br>
अयं दशाक्षरो मन्त्रो दृष्टादृष्टफलप्रदः ॥<br>
अयं मन्त्रः कामबीजादिः ।<br>
राशिनक्षत्रविचारे पुनर्बीजरहितेन विचारः ॥ १ ॥<br>
बीजपूर्वो जपश्चास्य रहस्यं कथितं मुने ।<br>
लुप्तबीजस्वभावत्वाद्दशाक्षर इहोच्यते ॥ इति गौतमीयात् ॥ २ ॥</p>
<p>तथा च बृहद्गौतमीये-</p>
<p>भोगमोक्षैकनिलयो लुप्तबीजो दशाक्षरः ।<br>
उद्धरेत्तु पृथक्त्वेन कामबीजं महामुने तद्योगात्फलदो मन्त्रो<br>
नान्यथा सिद्धये भवेत् ॥ ३ ॥</p>
<p>अस्य पूजाप्रयोगः-</p>
<p>विष्णुमन्त्रोक्तवैष्णवाचमनं कृत्वा प्रातःकृत्यादि<br>
तत्त्वन्यासन्तं कर्म विधाय प्रणायामं कुर्यात् ।</p>
<p>तथा च गौतमीये-</p>
<p>एवं तत्त्वानि विन्यस्य प्राणायामत्रयं चरेत् ।<br>
कामबीजस्यैकवारजपेन दक्षिणनासया वायुं रेचयेत् ।<br>
पुनः सप्तवारजपेन वामनासया वायुं पूरयेत् ।<br>
ततो नासापुटौ धृत्वा विंशतिवारजपेन वायुं कुम्भयेत् ।<br>
पुनर्वामनासया रेचयेत्, दक्षिणेन पूरयेत् उभाभ्यां कुम्भयेत्<br>
।<br>
पुनर्दक्षिणेन रेचयेत्वामेनापूर्य उभाभ्यां कुम्भयेत् ।</p>
<p>तथा च-</p>
<p>एकेन रेचयेत्कामबीजेनैव पृथक्पृथक् ।<br>
पूरयेत्सप्तजप्तेन विंश्त्या तेन धारयेत् ।<br>
सर्वेषु कृष्णमन्त्रेषु बीजेनानेन वा जपेत् ।<br>
यद्वा मूलेनैव मन्त्रेण सर्वत्र प्राणायामः ॥ ४ ॥</p>
<p>तदुक्तं क्रमदीपिकायाम्-</p>
<p>पवनसंयमनस्त्वमुनाचरेत्यमिह जप्तुमासौ मनुमिच्छति ।<br>
यदि दशाक्षर जपति तदा दशाक्षरेण चेत्तत्र<br>
चाष्टाविंशतिवारं रेचयेत् ।<br>
पूरयेद्वामतस्तद्वद्धारयेत्तत्प्रमाणतः ।<br>
प्राणायामे भवेदेको रेचकपूरककुम्भकैः ।<br>
अष्टादशाक्षरेण चेद्द्वादशैवं समाचरेत् ।<br>
अन्यमनुर्भिर्वर्णानुरूपमित्युक्तत्वात् ।<br>
तत्तन्मन्त्रवर्णसङ्ख्याकै रेचकादित्रयं कुर्यात् ॥ ५ ॥<br>
रेचयेन्मारुतं दक्षया दक्षिणः पूरयेद्वामया<br>
मध्यमाभ्यां पुनर्धारयेदित्यादि ।<br>
एतत्तु श्रीकृष्णमन्त्रविषयं, नान्यत्र ॥ ५क ॥</p>
<p>ततः पीठन्यासं विधाय केशरेषु मध्ये च<br>
विमलादिपीठमन्वन्तं विन्यस्य ऋष्यादिन्यासं कुर्यात् ॥</p>
<p>तद्यथा-</p>
<p>शिरसि नारद - ऋषये नमः, मुखे विराटछन्दसे नमः, हृदि<br>
श्रीकृष्णाय देवतायै नमः, गुह्ये क्लीं बीजाय नमः, पादयोः<br>
स्वाहा शक्तये नमः ।<br>
मन्त्राधिष्ठातृदेवतायै दुर्गायै नमः इति दुर्गा नमस्कुर्यात् ॥ ६ ॥</p>
<p>ततः प्रणवपुटितं मूलमन्त्रं करयोर्मध्ये पृष्ठे पार्श्वे च<br>
त्रिशो विन्यस्य प्रणवपुटितान् सविन्दून्मूलवर्णान् अङ्गुलीनां<br>
पर्वसु नमोन्तेन न्यसेत् ।</p>
<p>तद्यथा-</p>
<p>दक्षिणाङ्गुष्ठे त्रिषु पर्वसु ॐ गों ॐ नमः ।<br>
दक्षिणतर्जन्यां ॐ पीं ॐ नमः ।<br>
दक्षिणमध्यमायां ॐ जं ॐ नमः ।<br>
दक्षिण अनामिकायां ॐ नं ॐ नमः ।<br>
दक्षिणकनिष्ठायां ॐ वं ॐ नमः ।<br>
वामकनिष्ठायां ॐ ल्लं ॐ नमः ।<br>
वामानामिकायां ॐ भां ॐ नमः ।<br>
वामामध्यमायां ॐ यं ॐ नमः ।<br>
वामतर्जन्यां ॐ स्वां ॐ नमः ।<br>
वामाङ्गुष्ठे ॐ हां ॐ नमः ।<br>
अयन्तु सृष्टिन्यासः ।<br>
एवं दक्षिणाङ्गुष्ठपूर्वा वामकनिष्ठान्ता स्थितिः ।<br>
संहृतिश्च वामाङ्गुष्ठादिदक्षिणाङ्गुष्ठान्ता ।<br>
पुनः सृष्टिस्थितीति पञ्चधा कुर्यात् ॥ ७ ॥</p>
<p>तथा च गौतमीये-</p>
<p>संहृतिर्दोषसङ्घानां हारिणी परिकीर्तिता ।<br>
विद्याप्रदश्च सृष्ट्यन्तो वर्णिनां शुद्धचेतसाम् ।<br>
स्थित्यन्तः स्याद्गृहस्थानां त्रयं कामानुरूपतः ॥<br>
सहजानौ वानप्रस्थे स्थित्यन्तं कश्चिदिच्छति ।<br>
संहारान्तो मुनानाञ्च विरक्तस्य च सर्वशः ॥<br>
अशक्तश्चेदेकमात्रं कुर्यात् ।</p>
<p>तथा च-</p>
<p>न्यासत्रयं सदा कुर्यादशक्तावेक एव हि ।<br>
इति गौतमीयात् ॥ ८ ॥ ततः स्थितिक्रमेणाङ्गुलीषु दशाक्षराणि विन्यसेत्<br>
।</p>
<p>तद्यथा-</p>
<p>प्रणवपुटितं सर्वत्र ।<br>
गा नमो दक्षाङ्गुष्ठे ।<br>
पीं नमस्तर्जन्याम् ।<br>
जं नमो मध्यमायाम् ।<br>
नं नमोऽनामिकायाम् ।<br>
वं नमः कनिष्ठायाम् ।<br>
ल्लं नमो वामाङ्गुष्ठे ।<br>
भां नमो वामतर्जन्याम् ।<br>
यं नमो वाममध्यमायाम् ।<br>
स्वां नमो वामानामिकायाम् ।<br>
हां नमो वामकनिष्ठयाम् ।<br>
ततः करयो रङ्गुलीषु पञ्चाङ्गन्यासः ।<br>
यथा आचक्राय स्वाहा अङ्गुष्ठाभ्यां नमः ।<br>
विचक्राय स्वाहा तर्जनीभ्यां स्वाहा ।<br>
सुचक्राय स्वाहा मध्यमाभ्यां वषट् ।<br>
त्रैलोक्यरक्षणचक्राय स्वाहा अनामिकाभ्यां हुम् ।<br>
असुरान्तकचक्राय स्वाहा कनिष्ठाभ्यां फट् ॥ ९ ॥</p>
<p>ततो भूलमन्त्रपुटितान् सविन्दून्मातृकावर्णान् मातृकास्थानेषु<br>
न्यसेत् ।<br>
ततः प्रणवपुटितं मूलमन्त्रम् आकेशादापादम्<br>
आपादादाकेश क्रमात्त्रिवार विन्यस्य संहारसृष्टिभेदेन<br>
दशतत्त्वानि विन्यसेत् ।</p>
<p>तथा च क्रमदीपिकायाम्-</p>
<p>संहृतावनुगतो मनुवर्यः सृष्टिवर्त्मनि भवेत् प्रतियातः ।<br>
उद्धृतिः खलु पुरोक्तवदेषां न्यासकर्म कथयाम्यधुनेति ॥</p>
<p>तद्यथा-</p>
<p>पादयोः गों नमः पराय पृथिवीत्त्वात्मने नमः ।<br>
लिङ्गे पीं नमः पराय जलतत्त्वात्मने नमः ।<br>
हृदि जं नमः पराय तेजस्तत्त्वात्मने नमः ।<br>
मुखे नं नमः पराय वायुतत्त्वात्मने नमः ।<br>
शिरसि वं नमः परायाकाशतत्त्वात्मने नमः ।<br>
ल्लं नमः परायाहङ्कारतत्त्वात्मने नमः ।<br>
भां नमः पराय महत्तत्त्वात्मने नमः ।<br>
एतद्द्वयं हृदिन्यस्यमिति ।<br>
यं नमः पराय प्रकृतितत्त्वात्मने नमः स्वां नमः पराय<br>
पुरुषतत्त्वात्मने नमः ।<br>
हां नमः पराय परतत्त्वात्मने नमः ।<br>
एतत्त्रितयं सर्वगात्रे ।<br>
इति संहारन्यासः ।</p>
<p>अथ सृष्टिन्यासः-</p>
<p>हां नमः परायपरतत्त्वात्मने नमः ।<br>
स्वां नमः पराय पुरुषतत्त्वात्मने नमः ।<br>
यं नम पराय प्रकृतितत्त्वात्मने नमः ।<br>
एतत्त्रितयं सर्वगात्रे ।<br>
हृदि भां नमः पराय महत्तत्वात्मने नमः ।<br>
ल्लं नमः परायाहङ्कारतत्त्वात्मने नमः ।<br>
शिरसि वं नमः परायाकाशतत्त्वात्मने नमः ।<br>
मुखे नं नमः पराय वायुतत्त्वात्मने नमः ।<br>
हृदि जं नमः पराय तेजस्तत्त्वात्मने नमः ।<br>
लिङ्गे पीं नमः पराय जलतत्त्वात्मने नमः ।<br>
पादयोः गों नमः पराय पृथिवीतत्त्वात्मने नमः ।<br>
इति षृष्टिन्यासः ॥ १० ॥</p>
<p>सृष्ट्यादिन्यासे अङ्गुलिनियमो निबन्धे-</p>
<p>शिरसि विहिता मध्या सैवाक्ष्णि तर्जनिकान्विता ।<br>
श्रवसि रहिताङ्गुष्ठा ज्येष्ठान्वितोपकनिष्ठिका ।<br>
नसि वदने सर्वाः सज्यायसो हृदि तर्जनी ।<br>
प्रथमयुता मध्यमा नाभौ श्रवणि विहिता लिङ्गे ।<br>
ता एवाङ्गुलयो जान्वोः साङ्गुष्ठास्तु पदद्वये ।<br>
स्थानार्णयोर्विनिमयोनाङ्गुलिस्थानयोर्भवेत् ।</p>
<p>तद्यथा-</p>
<p>शिरसि गों नमो मध्यमाङ्गुल्या ।<br>
नेत्रयोः पीं नमस्तर्जनीमध्यमाभ्याम् ।<br>
कर्णयोः जं नमः अङ्गुष्टरहिताभिरङ्गुलीभिः ।<br>
घ्राणे नं नमोऽङ्गुष्ठानामिकाभ्याम् ।<br>
मुखे वं नमः सर्वाङ्गुलीभिः ।<br>
हृदि ल्लं नमोऽङ्गुष्ठतर्जनीभ्याम् ।<br>
नाभौ भां नमः अङ्गुष्ठभध्यमाभ्याम् ।<br>
लिङ्गे यं नमोऽगुंष्ठरहिताभिरङ्गुलीभिः ।<br>
जानुनोः स्वां नमोऽङ्गुष्ठरहिताभिरङ्गुलीभिः ।<br>
पादयोः हां नमः सर्वाङ्गुलीभिः ।<br>
इति सृष्टिक्रमः ।</p>
<p>अथ स्थितिक्रमः-</p>
<p>हृदि गों नमोऽङ्गुष्ठतर्जनीभ्याम् ।<br>
नाभौ पीं नमोअङ्गुष्ठमध्यमाभ्याम् ।<br>
लिङ्गे जं नमोऽङ्गुष्ठरहिताभिरङ्गुलीभिः ।<br>
जानुनोः नं नमोऽङ्गुष्ठरहिताभिरङ्गुलीभिः ।<br>
पादयोः वं नमः सर्वाङ्गुलीभिः ।<br>
शिरसि ल्ल नमो मध्यमया ।<br>
नेत्रयोः भां नमो मध्यमातर्जनीभ्याम् ।<br>
कर्णयोः यं नमोऽङ्गुष्ठरहिताभिरङ्गुलीभिः ।<br>
घ्राणे स्वां नमोऽङ्गुष्ठानामिकाभ्याम् ।<br>
मुखे हां नमः सर्वाङ्गुलीभिः ।</p>
<p>अथ संहारक्रमः-</p>
<p>पादयोः गों नमः सर्वाङ्गुलीभिः ।<br>
जानुनोः पीं नमः अङ्गुष्ठरहिताभिरङ्गुलीभिः ।<br>
लिङ्ग जं नमोऽङ्गुष्ठरहिताभिरङ्गुलीभिः ।<br>
नाभौ नं नमोऽङ्गुष्ठमध्यमाभ्याम् ।<br>
हृदि वं नमोऽङ्गुष्ठतर्जनीभ्याम् ।<br>
मुखे ल्लं नमः सर्वाङ्गुलीभिः ।<br>
घ्राणे भां नमोऽङ्गुष्ठानामिकाभ्याम् ।<br>
कर्णयो यं नमोऽङ्गुष्ठरहिताभिरङ्गुलीभिः ।<br>
नेत्रयोः स्वां नमो मध्यमातर्जनीभ्याम् ।<br>
मूर्ध्नि हां नमो मध्यमाङ्गुल्या ।<br>
इति संहारक्रमः ।<br>
पुनः सृष्टिस्थिति विन्यसेत् ।</p>
<p>तथा च-</p>
<p>विद्यार्थी ब्रह्मचारी च पुनः सृष्टिं समाचरेत् ।<br>
गृहस्थश्च पुनः सृष्टिस्थिती कुर्याद्विशेषतः ।<br>
यतिर्वैराग्ययुक्तश्च संहारान्तं न्यसेत्ततः ।<br>
एतेन विद्यार्थिब्रह्मचारिणां चतुर्द्धा गृहस्थानां पञ्चधा ।<br>
यतिविरक्तादीनाञ्च त्रिधा न्यासः ॥ १०क ॥</p>
<p>तथा च निबन्धे-</p>
<p>न्यासः संहारान्तो मस्करिवैखानसेषु विहितोऽयम् ।<br>
स्थित्यन्तो गृहमेधिषु सृष्ट्यन्तो वर्णिनामितिप्राहुः ।<br>
वैराग्ययुजि गृहस्थं संहारान्तं केचिदाहुराचार्याः ।<br>
सहजानौ वनवासिनि स्थितिञ्च विद्यार्थिनां तथा सृष्टिः ॥<br>
केचित्तु न्यासत्रये विपर्यासमामनन्ति, तेन सर्वरेव त्रिधा न्यासः<br>
कर्त्तव्यः ॥ ११ ॥</p>
<p>अथ विभूतिपञ्जरन्यासः ।</p>
<p>निबन्धे-</p>
<p>वच्म्यपरं न्यासवरं विभूत्यभिधं भूतिकरम् ।<br>
मन्त्रदशावृत्तिमयं गुप्ततमं मन्त्रिवरैः ॥</p>
<p>तद्यथा-</p>
<p>आधारे गों नमः, लिङ्गे पीं नमः, नाभौ जं नमः, हृदि नं<br>
नमः, गले वं नमः, मुखे ल्लं नमः, अंसयोः भां नमः<br>
यं नमः, ऊर्वोः स्वां नमः, हां नमः, कन्धरायां गों<br>
नमः, नाभौ पीं नमः, कुक्षौ जं नमः, हृदि नं नमः,<br>
स्तनयोः वं नमः, ल्लं नमः, पार्श्वयोः भां नमः, यं<br>
नमः, श्रोण्योः स्वां नमः, हां नमः ।<br>
शिरसि गों, मुखे पीं, नेत्रयोः जं नं, कर्णयोः वं, ल्लं,<br>
नासापुटयोः भां यं, कपोलयोः स्वां हाम् ।<br>
एवं दक्षिणकरस्य मूलसन्ध्यग्रकेषु पञ्च, तदङ्गुलीषु पञ्च<br>
।<br>
वामकरमूलसन्ध्यग्रकेषु पञ्च, तदङ्गुलीषु पञ्च ।<br>
एवं दक्षिणपादमूलसन्ध्यग्रकेषु पञ्च, तदङ्गुलीषु पञ्च ।<br>
वामपादमूलसन्ध्यग्रकेषु पञ्च, तदङ्गुलीषु पञ्च ।<br>
मूर्ध्नि गों, तत्पूर्वे पीं, तद्दक्षिणे जं, तत्पश्चिमे नं, तदुत्तरे<br>
वं, मूर्ध्नि ल्लं, भुजयोः भां यं, ऊर्वोः स्वां हाम् ।<br>
शिरसि गों, नेत्रयोः पीं, मुखे जं, कण्ठे नं, हृदि वं, जठरे<br>
ल्लं, मूलाधारे भां, लिङ्गे यं, जानुयोः स्वां, पादयोः हाम्<br>
।<br>
श्रोत्रयोः गों, गण्डयोः पीं, अंसयोः जं, स्तनयोः नं,<br>
पार्श्वयोः वं, लिङ्गे ल्लं, ऊर्वोः भां, जानुनोः यं, जङ्घयोः<br>
स्वां, पादयोः हाम् ।<br>
एतानि नमोऽन्तानि विन्यसेत् ॥ १२ ॥</p>
<p>तत्र क्रमो गौतमीये-</p>
<p>हस्तमूलादि सृष्टिः स्यान्मणिबन्धात् स्थितिः स्मृता ।<br>
अङ्गुल्यग्रात्संहृतिश्च स्थित्यन्तं त्रितयं न्यसेत् ॥<br>
ततः पूर्ववन्मूर्तिपञ्जरन्यासः ।<br>
ततः पूर्ववन्मूर्तिपञ्जरस्यैव सृष्टिस्थिती ।<br>
ततो दशाङ्गपञ्चाङ्गन्यासौ ।</p>
<p>तद्यथा-</p>
<p>हृद्रि गों, शिरसि पीं, शिखायां जं, सर्वाङ्गे नं, दिक्षु वं,<br>
दक्षपार्श्वे ल्लं, वामपार्वे भां, कटिदेशे यं, पृष्ठे स्वां,<br>
मूर्ध्नि हाम् ।</p>
<p>ततः पञ्चाङ्गन्यासः यथा-</p>
<p>आचक्राय स्वाहा हृदयाय नमः ।<br>
विचक्राय स्वाहा शिरसे स्वाहा ।<br>
सुचक्राय स्वाहा शिखायै वषट् ।<br>
त्रैलोक्यरक्षणचक्राय स्वाह ।<br>
कवचाय हुम् असुरान्तकचक्राय स्वाहा अस्त्राय फट् ।<br>
ततो नारायणमन्त्रोक्त-किरीट-केयूरेत्यादिमन्त्रेण व्यापकं<br>
विधाय वेणुबिल्वादिमुद्रां प्रदर्श्य ॐ सुदर्शनाय अस्त्राय<br>
फडिति मन्त्रे दिग्बन्धनं कुर्यात् ।<br>
किरीटादिन्यासस्तु सर्वत्र विष्णुमन्त्रे ॥ १३ ॥</p>
<p>ततो ध्यायेत्-</p>
<p>स्मेरद्वृन्दावने रम्ये मोहयन्तमनारतम् ।<br>
गोविन्दं पुण्डरीकाक्षं गोपकन्याः सहस्रशः ।<br>
आत्मनो वदनाम्भोजे प्रेरिताक्षिमधुव्रताः ।<br>
पीडिताः कामवाणेन चिरमाश्लेषणोत्सुकाः ।<br>
मुक्ताहारलसत्पीनतुङ्गस्तनभारनताः ।<br>
स्रस्तधम्ल्लिवसना मदस्खलितभाषणाः ।<br>
दन्तपङ्क्तिप्रभोद्भासि-स्पन्दमानाधराञ्चिताः ।<br>
विलोभयन्तीर्विविधैर्विभ्रमैर्भावगर्वितैः ।<br>
फुल्लेन्दीवरकान्तिमिन्दुवदनं बर्हावतंसप्रियं,<br>
श्रीवत्साङ्कमुदारकौस्तुभधरं पीताम्बरं सुन्दरम् ।<br>
गोपोना नयनोत्पलार्चिततनुं गोगोपसङ्घावृतं, गोविन्दं<br>
कलवेणुवादनपरं दिव्याङ्गभूषं भजे ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ।</p>
<p>ततो वैष्णवोक्तपीठमन्वन्तां पीठपूजां विधाय<br>
पुनर्ध्यात्वा आवाहनादिपञ्चपुष्पाञ्जलिदानपर्यन्तं विधाय<br>
देवशरीरे सृष्टि-स्थितिदशाङ्गपञ्चाङ्गन्यासक्रमेण पूजयेत् ।<br>
ततो मुखे ॐ वेणवे नमः, हृदि ॐ वनमालायै नमः ॐ कौस्तुभाय<br>
नमः ॐ श्रीवत्साय नमः ।<br>
ततः अपरं पञ्चपुष्पाञ्जलिं दद्यात् ।<br>
शुक्लचन्दनपङ्किलां श्वेततुलसीं रक्तचन्दनपङ्किलां<br>
रक्ततुलसीं मूलेन दक्षिणवामपार्श्वयोर्दद्यात् ।<br>
तथा तुलसीद्वयं करवीरद्वयं पद्मद्वयञ्च शिरसि दद्यात् ।<br>
सर्वाणि पुष्पाणि सर्वतनौ दद्यात् ।</p>
<p>तथा च गौतमीये-</p>
<p>दक्षिणे वासुदेवाख्यं स्वच्छं चैतन्यमव्ययम् ।<br>
वामे च रुक्मिणी रक्ता नित्या रजोगुणान्विता ।<br>
तुलसीयुगलं पार्श्वद्वये गन्धद्वयान्वितम् ।<br>
हयारियुगलं पार्श्वद्वये दक्षिणवामके ।<br>
पञ्चपुष्पं मूर्ध्नि देशे मूलेन दक्षवामके ।<br>
षड्भिः सर्वतनौ दद्यात्पुनः शिरसि सर्वतः ।<br>
तत आवरणं पूजयेत् ।<br>
पूर्वे ॐ दामाय नमः, दक्षिणे ॐ सुदामाय नमः, पश्चिमे ॐ<br>
वासुदेवाय नमः, उत्तरे ॐ किङ्किण्यै नमः, केशरेषु अग्न्यादिकोणे<br>
ॐ आचक्राय स्वाहा हृदयाय नमः, नैर्-ऋते ॐ विचक्राय स्वाहा<br>
शिरसे स्वाहा, वायुकोणे ॐ सुचक्राय स्वाहा शिखायै वषट्, ईशाने<br>
ॐ त्रैलोक्यरक्षणचक्राय स्वाहा कवचाय हुं, चतुर्दिक्षु ॐ<br>
असुरान्तकचक्राय स्वाहा अस्त्राय फट् ।<br>
ततः पत्रेषु पूर्वादि ॐ रुक्मिण्यै नमः, एवं सत्यभामायै<br>
नाग्नजित्यै सुनन्दायै मित्रविन्दायै सुलक्षणायै जाम्बवत्यै<br>
सुशीलायै ।<br>
पत्राग्रेषु पूर्वादि ॐ वसुदेवाय नमः, एवं देवक्यै नन्दाय<br>
यशोदायै बलभद्राय सुभद्रायै गोपेभ्यः गोपीभ्यः ।<br>
तद्बाह्ये मध्ये च पूर्वादिक्रमेण ॐ मन्दाराय नमः, एवं<br>
सन्तानकाय पारिजाताय कल्पवृक्षाय हरिचन्दनाय ।<br>
तद्बाह्ये इन्द्रादीन्वज्रादींश्च पूजयेत् ।<br>
ततः कृष्णाष्टकं पूजयेत् ।<br>
ॐ श्रीकृष्णाय नमः, एवं वासुदेवाय देवकीनन्दनाय<br>
नारायणाय यदुश्रेष्ठाय वार्ष्णेयाय धर्मसंस्थापनाय<br>
असुराक्रान्तभारहारिणे ।<br>
सर्वत्र प्रणवादिननोऽन्तेन पूजयेत् ।<br>
अशक्तश्चेदङ्गे वज्रादींश्च पूजयेत् ॥</p>
<p>तथा च गौतमीये-</p>
<p>अथवाङ्गं दिक्पतिभिस्तदस्त्रैरपि चार्चयेत् ।<br>
एवमर्भ्चयन्कृष्णं काममुक्त्योः स भाजनम् ।<br>
एतद्यजनाशक्तश्चेतकृष्णाष्टकेन पूजयेत् ।<br>
ततो धूपादिविसर्जनान्तं कर्म समापयेत् ॥ १५ ॥</p>
<p>अस्य पुरश्चरणं दशलक्षजपः ।</p>
<p>तथा च-</p>
<p>दशलक्षमक्षयफलप्रदं मनुं प्रतिजप्य<br>
निर्मलमतिर्दशाक्षरम् ।<br>
जुहुयात्सिताज्यमधुरप्लुतैंर्नवैररुणाम्बुजैर्हुताशने<br>
दशायुतम् ॥ १६ ॥<br>
अथ शुषिरयुगलवर्णं चेन्मनुं पञ्चलक्षं प्रजपेत्तु जुहुयाच्च<br>
प्रोक्तकॢप्तार्द्धलक्षम् ।<br>
अमलमतिरभावे पायसैरम्बुजानां<br>
ससितघृतसुसिक्तैरारभेद्धोमकर्म ॥ १७ ॥</p>
<p>श्रीकृष्णस्य त्रयोदशाक्षर मन्त्राः</p>
<p>दशाक्षरादौ श्रीमायाकाः मायाश्रीकामः<br>
काममायाश्रीस्त्रिविधस्त्रयोदशाक्षरो भवति ॥</p>
<p>तथा च-</p>
<p>श्रीशक्तिमारपूर्वश्च शक्तिश्रीमारपूर्वकः<br>
कामशक्तिरमापूर्वो दशार्णो मनवस्त्रयः ॥<br>
इति सनत्कुमारवचनात् ॥ १८ ॥</p>
<p>एतेषां पूजाप्रयोगः-</p>
<p>प्रातःकृत्यादि-वैष्णवोक्तपीठन्यासान्तं कर्म विधाय<br>
ऋष्यादिन्यासं कुर्यात् ॥</p>
<p>तद्यथा-</p>
<p>शिरसि नारद-ऋषये नमः, मुखे विराड्गायत्रीच्छन्से नमः, हृदि<br>
श्रीकृष्णाय देवतायै नमः ।</p>
<p>ततः कराङ्गन्यासौ-</p>
<p>आचक्राय स्वाहा अङ्गुष्ठाभ्यां नमः, आचक्राय स्वाहा<br>
हृदयाय नमः, इत्यादि दशाक्षरवद्विन्यसेत् ।<br>
ततः फलार्थी चेद्दशतत्त्वमूर्तिपञ्जरौ न्यसेत् ।<br>
ततः किरीटमन्त्रेण व्यापकं विधाय यथाशक्ति मुद्रां<br>
प्रदर्श्य ॐ नमः सुदर्शनाय अस्त्राय फडिति दिग्बन्धनं<br>
विधाय ध्यायेत् ॥ १९ ॥<br>
आद्ये मनौ दशाक्षरवद्ध्यानं द्वितीये रत्नाभिषेकवत् ।</p>
<p>तृतीये तु ध्यानम्-</p>
<p>शङ्खचक्रधनुर्बाणपाशाङ्कुशधरोऽरुणः ।<br>
वेणुं धमनघृतो दोर्भ्यां ध्येयः कृष्णो दिवाकरे ॥ २० ॥<br>
गौतमीयमते तु अत्रापि दशाक्षरवद्ध्यानम् ।</p>
<p>तथा च-</p>
<p>रमादिकामादिमन्त्रद्वयमधिकृत्य, अनयोर्मन्त्रयोर्मन्त्री<br>
आचक्राद्यैः षडङ्गकम् ।<br>
कुर्याद्दशार्णवत्सर्वं ध्यानपूजादिकं सुधीः ।<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ २१ ॥</p>
<p>ततो वैष्णवोक्तपीठपूजां विधाय पुनर्ध्यत्वा<br>
आवाहनादिपञ्चपुष्पाञ्जलिदानपर्यन्तं पूर्वोक्त<br>
वेण्वादिपूजनञ्च विधाय आवरणपूजामारभेत् ।<br>
अस्यावरणानि अङ्गेन्द्रवज्रादीनि ।<br>
ततः कृष्णाष्टकं सम्पूज्य धूपादिविसर्जनान्तं कर्म<br>
समापयेत् ॥ २२ ॥<br>
एतेषां पुरश्चरणं पञ्चलक्षजपः ।</p>
<p>तथा च-</p>
<p>पञ्चलक्षं जपेत्तावदयुतं पायसेन च ।<br>
जुहुयात् संस्कृते वह्नौ मन्त्री सर्वार्थसिद्धये ॥ २३ ॥</p>
<p>मन्त्रान्तरम्</p>
<p>कृष्णायपदमाभाष्य गोविन्दाय ततः परम् ।<br>
गोपीजनपदस्यान्ते वल्लभाय द्विठावधि ।<br>
कामबीजादिराख्यातो मनुरष्टादशाक्षरः ॥ २४ ॥</p>
<p>अस्य पूजाप्रयोगः-</p>
<p>प्रातःकृत्यादि वैष्णवोक्तपीठमन्वन्तं विन्यस्य ऋष्यादिन्यासं<br>
कुर्यात् ।</p>
<p>यथा-</p>
<p>शिरसि नारद-ऋषये नमः ।<br>
मुखे गायत्रीच्छन्दसे नमः ।<br>
हृदि कृष्णाय देवतायै नमः ।<br>
गृह्ये क्लीं बीजाय नमः ।<br>
पादयोः स्वाहा शक्तये नमः ।<br>
ततः प्रणवपुटितं मन्त्रं त्रिशः करयोर्व्याप्य कराङ्गन्यासौ<br>
कुर्यात् ।<br>
क्लीम् अङ्गुष्ठाभ्यां नमः ।<br>
गोविन्दाय तर्जनीभ्यां स्वाहा ।<br>
गोपीजन मध्यमाभ्यां वषट् ।<br>
वल्लभाय अनामिकाभ्यां हुम् ।<br>
स्वाहा कनिष्ठाभ्यां फट् ।<br>
एवं हृदयादिषु ।<br>
ततो मूलेन मुर्द्धादिपादपर्यन्तं त्रिशो व्याप्य<br>
आपादादिमूर्द्धपर्यन्तं प्रणवेन सकृद्व्याप्य मन्त्रन्यासं<br>
कुर्यात् ।<br>
मूर्ध्नि ललाटे भ्रूमध्ये कर्णयोश्चक्षुषोर्घ्राणयोर्वदने<br>
ग्रोवायां हृदि नाभौ कट्यां लिङ्गे जानुनोः जङ्घयोः एषु<br>
स्थानेषु प्रत्येकमन्त्रवर्णान् नमोऽन्तान्न्यसेत्, शिरसि प्रणवञ्च<br>
न्यसेत् ॥ २५ ॥</p>
<p>ततो नयन-मुख-हृदय-गुह्याङ्घ्रिषु मन्त्रस्य पदपञ्चकं<br>
नमोऽन्तं न्यसेत् ।<br>
पदपञ्चकञ्च चतुश्चचतुस्तथा द्वयम् ।<br>
ततोऽङ्गन्यासं कुर्यात् ।<br>
क्लीं कृष्णाय हृदयाय नमः ।<br>
गोविन्दाय शिरसे स्वाहा ।<br>
गोपीजन शिखायै वषट् ।<br>
वल्लभाय कवचाय हुम् ।<br>
स्वाहा अस्त्राय फट् ।</p>
<p>तथा च-</p>
<p>चतुःकरणवेदाब्धिनेत्रसङ्ख्याक्षरैः क्रमात् ।<br>
पश्चाङ्गानि मनोः कुर्यान्मन्त्रविज्जाति संयुतैः ।<br>
नमः स्वाहा-वषट्-वौषट्-हुं-फडन्ताश्च जातयः ।</p>
<p>ततो दशतत्त्वमूर्तिपञ्जरन्यासौ विधाय किरीटमन्त्रेण व्यापकं<br>
यथाशक्ति मुद्रां वद्धा ॐ नमः सुदर्शनाय अस्त्राय फडिति<br>
दिग्बन्धनं कृत्वा दशाक्षरोक्तं धात्वा मानसैः सम्पूज्य<br>
शङ्खस्थापनं कृत्वा वैष्णवोक्त पीठमन्वन्तां<br>
पीठपूजां विधाय पुनर्ध्यात्वा आवाहनादि-<br>
पञ्चपुष्पाञ्जलिदानपर्यन्तं विधाय<br>
क्लीमित्याद्यक्षरैस्तत्तदङ्गेषु न्यासक्रमेण क्लीं कृष्णाय<br>
हृदयाय नमः इत्यादिना अङ्गमन्त्रेण सम्पूज्य च पुनः<br>
पञ्चपुष्पाञ्जलीन् दद्यात् ।<br>
ततो वेण्वादिपूजनं कृत्वा दशाक्षरोक्तावरणपूजाञ्च कृत्वा<br>
धूपादिविसर्जनान्तं कर्म समापयेत् ।<br>
अस्य पुरश्चरणं दशाक्षरपटलोक्तम् ॥ २६ ॥</p>
<p>मन्त्रान्तरम्</p>
<p>शक्तिश्रीपूर्वकश्चाष्टादशार्णो विंशदक्षरः ॥ २७ ॥</p>
<p>अस्य पूजाप्रयोगः-</p>
<p>प्रातःकृत्यादि वैष्णवोक्त पीठमन्वन्तं पीठन्यासं विधाय<br>
ऋष्यादिन्यासं कुर्यात् ।<br>
शिरसि ब्रह्मणे ऋषये नमः, मुखे गायत्रीच्छन्दसे नमः, हृदि<br>
श्रीकृष्णाय देवतायै नमः, गुह्ये क्लीं बीजाय नमः, पादयोः<br>
स्वाहा शक्तये नमः ।</p>
<p>ततः कराङ्गन्यासौ-</p>
<p>ह्रीं श्रीं क्लीम् अङ्गुष्ठाभ्यां नमः ।<br>
कृष्णाय तर्जनीभ्यां स्वाहा ।<br>
गोविन्दाय मध्यमाभ्यां वषट् ।<br>
गोपीजन अनामिकाभ्यां हुम् ।<br>
वल्लभाय कनिष्ठाभ्यां वौषट्, स्वाहा करतलपृष्ठाभ्यां<br>
फट् ।<br>
एवं हृदयादिषु ॥ २८ ॥</p>
<p>ततो मूलेन व्यापकं कृत्वा मन्त्रपुटितान् मातृकावर्णान् ।<br>
तत्तत्स्थानेषु (ललाटादिषु) न्यसेत् ।<br>
ततो दशतत्त्वानि विन्यस्य पुनर्मूलेन व्यापक कुर्यात् ॥ २९ ॥</p>
<p>ततो मन्त्रन्यासः-</p>
<p>मूर्ध्नि ह्रीं नमः, ललाटे श्रीं नमः, भ्रूमध्ये क्लीं नमः,<br>
नेत्रयोः कृं नमः, कर्णयोः ष्णां नमः, नसोः यं नमः,<br>
वदने गों नमः, चिबुके विं नमः, कण्ठे न्दां नमः, दोर्मूले<br>
यं नमः, हृदि गो नमः, उदरे पीं नमः, नाभौ जं नमः,<br>
लिङ्गे नं नमः, आधारे वं नमः, कट्यां ल्लं नमः, जान्वोः<br>
भां नमः, जङ्घयोः यं नमः, गुल्फयोः स्वां नमः,<br>
पादयोः हां नमः ।<br>
इति सृष्टिः ।</p>
<p>हृदि ह्रीं, उदरे श्रीं, नाभौ क्लीं, लिङ्गे कृं, आधारे ष्णां,<br>
कट्यां यं, जान्वोः गों, जङ्घयोः विं, गुल्फयोः न्द्रां,<br>
पादयोः यं, मूर्घ्नि गों, कपाले पीं, भ्रूमध्ये जं, नेत्रयोः<br>
न, कर्णयोः वं, नसोः ल्लं, वदने भां, चिबुके यं, कण्ठे<br>
स्वां, दोर्मूले हाम् ।<br>
इति स्थितिः ।</p>
<p>पादयोः ह्रीं, गुल्फयोः श्रीं, जङ्घयोः क्लीं जान्वोः कृं,<br>
कट्यां ष्णाम् आधारे यं, लिङ्गे गों, नाभौ विं, उदरे न्दां,<br>
हृदि यं, दोर्मूले गों, कण्ठे पीं, चिबुके जं, वदने नं, नसोः<br>
वं, कर्णयोः ल्लं, नेत्रयोः भां, भ्रूमध्ये यं, ललाटे स्वां,<br>
मस्तके हाम् ।<br>
सर्वत्र नमोऽन्तान् न्यसेत् ।<br>
इति संहारन्यासः ।</p>
<p>पुनः सृष्टिस्थिती कृत्वा मूर्तिपञ्जरं विन्यस्य मूर्तिपञ्जरस्य<br>
सृष्टिस्थिती विन्यस्य षडङ्गानि न्यसेत् ।</p>
<p>ह्रीं श्रीं क्लीं हृदयाय नमः ।<br>
कृष्णाय शिरसे स्वाहा ।<br>
गोविन्दाय शिखायै वषट् ।<br>
गोपीजन कवचाय हुम् ।<br>
वल्लभाय नेत्राभ्यां वौषट् ।<br>
स्वाहा अस्त्राय फट् ।</p>
<p>तथा च-</p>
<p>सृष्टिस्थिती च विन्यस्य षडङ्गानि समाचरेत् ।<br>
गुणाग्नि वेदकरणकरणाक्ष्यक्षरैर्मनोः ॥ ३७ ॥</p>
<p>ततः पूर्वन्मुद्रादिदर्शनं दिग्बन्धनञ्च कृत्वा किरीटमन्त्रेण<br>
व्यापकं विधाय यथाशक्ति मुद्रां बध्वा ध्यायेत् ॥ ३१ ॥<br>
(श्रीकृष्ण यन्त्रम् चित्र २३-१,२,३))</p>
<p>तद्यथा-</p>
<p>द्वारावत्यां सहस्रार्कभासुरैर्भवनोत्तमैः ।<br>
अनल्पैः क्रल्पवृक्षैश्च परीते मणिमण्डपे ।<br>
ज्वलद्रत्नमयस्तम्भद्वारतोरणकुड्यके ।<br>
फूल्लस्रगुल्लसच्चित्रवितानालम्बिमौक्तिके ।<br>
पद्मरागस्थलीराजद्रत्ननद्योश्च मध्यतः ।<br>
अनारतगलद्रत्नधारस्य स्वस्तरोरधः ।<br>
रत्नदीपावलीभिश्च प्रदीपितदिगन्तरे ।<br>
उद्यदादित्यसङ्काशमणिसिंहासनाम्बुजे ।<br>
समासीनोऽच्युतो ध्येयो द्रुतहाटकसन्निभः ।<br>
समानोदित-चन्द्रार्क-तडित-कोटिसमद्युतिः ।<br>
सर्वाङ्गसुन्दरः सौम्यः सर्वाभरणभूषितः ।<br>
पीतवासाश्चक्रशङ्खगदापद्मोज्ज्वलद्भुजः ।<br>
अनारतच्छलद्रत्नधारौघकलसं स्पृशन् ।<br>
वामपादाम्बुजाग्रेण मुष्णता पल्लवच्छविम् ।<br>
रुक्मिणीसत्यभामे द्वै मूर्ध्नि रत्नौघधारया ।<br>
सिञ्चन्त्यौ दक्षवामस्थे स्वदोःस्थकलसोत्थया ।<br>
नाग्नजिती सुनन्दा च दिशन्त्यौ कलसौ तयोः ।<br>
ताभ्याञ्चदशवामस्थे मित्रविन्दासुलक्षणे ।<br>
रत्ननद्योः समुद्धृत्य रत्नपूर्णौ घटौ तयोः ।<br>
जाम्बवती सुशीला च दिशन्त्यौ दक्षवामके ।<br>
बहिःषोडश साहस्त्र्यसङ्ख्याताः परितः प्रियाः ।<br>
ध्येयाः कनकरत्नौघधाराम्बुकलसोज्वलाः ।<br>
तद्बहिश्चाष्टनिधयः पूरयन्तो धनैर्धराम् ।<br>
तद्बहिर्वृष्णयः सर्वे पुरोवच्चसुरादयः ।</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ३२ ॥</p>
<p>अस्य पूजायन्त्रम्-</p>
<p>षट्कोणमध्यमष्टदलपद्मं विलिख्य षट्कोणमध्ये तु<br>
ससाध्यं कामबीजं विलिख्य अवशिष्टैः<br>
सप्तदशभिरक्षरैर्वेष्टयेत् ।<br>
ततः षट्कोणस्य प्राग्रक्षोऽनिलकोणेषु श्रीबीजम् अवशिष्टेषु<br>
भुवनेश्वरीं लिखेत् ।<br>
ततः षट्सन्धिषु क्लीं कृष्णाय नमः इति षड्वर्णान् लिखेत् ।<br>
ततः केशरेषु कामदेवाय विद्महे पुष्पबाणाय धीमहि<br>
तन्नोऽनङ्गः प्रचोदयात् ।<br>
इति गायत्र्यास्त्रीणि त्रीण्यक्षराणि पूर्वादिक्रमेण विलिखेत् ।<br>
ततः पत्रेषु पूर्वादिक्रमेण नमः कामदेवाय सर्वजनप्रियाय<br>
सर्वजनसम्मोहनाय ज्वल ज्वल प्रज्वल सर्वजनस्य हृदयं मम<br>
वशं कुरु कुरु स्वाहा इति माला मन्त्रस्य षट्षडक्षराणि दलेषु<br>
विलिखेत् ।</p>
<p>मालामन्त्रमाह शारदायाम्-</p>
<p>नमोऽन्ते कामदेवाय वदेत् सर्वजनन्ततः ।<br>
प्रियाय सर्ववर्णान्ते जनसम्मोहनाय च ।<br>
ज्वलद्वयं प्रज्वलान्तं वदेत् सर्वजनस्य च ।<br>
हृदयं ममशब्दान्ते वशं कुरुयुगं शिरः ।<br>
मालामनुरयञ्चाष्टचत्वारिंशतिकाक्षरैः ॥<br>
तद्बाह्ये मातृकया संवेष्टयेत् ।<br>
ततो भूविम्बे दिक्षु च श्रीबीजं विदिक्षु मायाबीजं विलिखेत् ।<br>
तद्बाह्ये अष्टवज्राणि लिखेत् ।</p>
<p>तथा च-</p>
<p>विलिप्य गन्धपङ्केन लिखेष्टदलाम्बुजम् ।<br>
कर्णिकायान्तु षट्कोणं ससाध्यं तत्र मन्मथम् ॥<br>
शिष्टैस्तं सप्तदशभिरक्षरैर्वेष्टयेत् स्मरम् ॥<br>
प्राग्रक्षोऽनिलकोणेषु श्रियं शिष्टेषु संविदम् ॥<br>
षडक्षरं षट्सन्धिषु केशरेषु त्रिशस्त्रिशः ॥<br>
विलिखेत् स्मरगायत्रीं मालामन्त्रं दलाष्टके ॥<br>
षट्शः संलिख्य तद्बाह्ये वेष्टयेन्मातृकाक्षरैः ।<br>
भूविम्बञ्च लिखेद्बाह्ये श्रीमाये दिग्विदिक्ष्वपि ॥<br>
भूगृहं चतुरस्रं स्यादष्टवज्रविभूषितम् ।<br>
एतद्यन्त्रमष्टादशाक्षर-द्वाविंशत्यक्षर-द्वादशाक्षर-<br>
दशाक्षर-चतुर्दशाक्षर-एकादशाक्षराणामिति ॥ ३३ ॥</p>
<p>यत्तुः-</p>
<p>पद्ममष्टपलाशन्तु चतुरस्रं सुलक्षणम् ।<br>
चतुर्द्वारसमायुक्तं कामगर्भितकर्णिकम् ॥<br>
सामान्ययन्त्रमुद्दिष्टमष्टादशाक्षरे शृणु ॥ ३४ ॥</p>
<p>चतुरस्रं चतुर्द्वारं पद्ममष्टदलान्वितम् ।<br>
षट्कोण गर्भकामाख्यं सप्तदशार्ण-वेष्ठितम् ।<br>
षडक्षरं मनुवरं षट्कोणे विलिखेत्ततः ।<br>
इति गौतमीये अष्टादशाक्षरदशाक्षरयोर्यद्विशेषमुक्तं<br>
तदशक्तविषयम् ।<br>
अन्यथा तापिन्यादिविरोधः स्यात् ॥ ३५ ॥</p>
<p>ततः पूर्वोक्तपीठमन्वन्तां पीठपूजां विधाय पुनर्ध्यात्वा<br>
आवाहानादि पञ्चपुष्पाञ्जलिदानपर्यन्तं विधाय सृष्टिं<br>
स्थितिं षडङ्गञ्च सम्पूज्य ॐ किरीटाय नमः एवं<br>
कुण्डलाभ्यां शङ्खाय चक्राय गदायै पद्माय वनमालायै<br>
श्रीवत्साय कौस्तुभाय सर्वत्र प्रणवादि नमोऽन्तेन पूजयेत् ।<br>
पुनः पञ्चपुष्पाञ्जलीन् दत्त्वा आवरणपूजामारभेत ।<br>
यथा - षट्कोणेष्वग्न्यादि ह्रीं श्रीं क्लीं हृदयाय नमः ।<br>
कृष्णाय शिरसे स्वाहा इत्यादिना षडङ्गानि पूजयेत् ।<br>
ततो दिक्पत्रस्य मूले ॐ वासुदेवाय नमः एवं सङ्कर्षणाय<br>
प्रद्युम्नाय अनिरुद्धाय प्रणवादि-नमोऽन्तेन पूजयेत् ।</p>
<p>एवं विदिक्पत्रमूलेषु-</p>
<p>ॐ शान्त्यै नमः एवं श्रियै सरस्वत्यै रत्यै ।<br>
पत्रेषु पूर्वादि पूर्ववत् ।<br>
रुक्मिण्याद्याः पूजयेत् ।<br>
अत्र षोडशसहस्रमहिषोभ्यो नमः तद्बहिः पूर्वादि इन्द्रनिधिं<br>
नीलनिधिं मुकुन्दनिधिं मकरनिधिम् आनन्दनिधिं<br>
कच्छपनिधिं पद्मनिधिं शङ्खनिधिञ्च पूजयेत् ।<br>
तद्बहिरिन्द्रादीन् वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ३६ ॥<br>
अस्य पुरश्चरणं चतुर्लक्षजपः ।</p>
<p>तथा च-</p>
<p>ध्यात्वैवं परमात्मानं विंशत्यर्णं मनुं जपेत् ।<br>
चतुर्लक्षं हुनेदाज्यैश्चत्वारिंशत्सहस्रकम् ॥ ३७ ॥</p>
<p>मन्त्रान्तरम्-</p>
<p>वाग्भवं कामबीजञ्च कृष्णाय भुवनेश्वरी ।<br>
गोविन्दाय रमा गोपीजनवल्लभङेशिरः ।<br>
चतुर्दशस्वरोपेतो भृगुः सर्गी तदूर्ध्वतः ।<br>
द्वाविंशत्यक्षरो मन्त्रो वागीशत्वप्रदायकः ॥ ३८ ॥</p>
<p>अस्य पूजाप्रयोगः-</p>
<p>प्रातःकृत्यादि वैष्णवोक्त पीठमन्वन्तं पीठन्यासं विधाय<br>
अष्टादशाक्षरवदृष्यादिन्यासं कराङ्गन्यासौ विधाय मुद्रादि<br>
दिग्बन्धनञ्च कृत्वा ध्यायेत् ।</p>
<p>यथा-</p>
<p>वामोर्ध्वहस्ते दधतं विद्यासर्वस्वपुस्तकम् ।<br>
अक्षमालाञ्च दक्षोर्ध्वे स्फाटिकीं मातृकामयीम् ॥<br>
शब्द ब्रह्ममयं वेणुमधःपाणिद्वयेरितम् ॥<br>
गायन्तं पीत वसनं श्यामलं कोमलच्छविम् ॥<br>
बर्हिवर्हकृतोत्तंसं सर्वज्ञं सर्ववेदिभिः ।<br>
उपासितं मुनिगैणैरुपतिष्ठेद्धरिं सदा ॥</p>
<p>एवं ध्यात्वा विंशत्यर्णवत् पूजयेत् ॥</p>
<p>विशेषस्तु-</p>
<p>सृष्टिस्थिति तत्पूजनं नास्ति तद्वर्णाभावात् ॥ ३९ ॥<br>
अस्य पुरश्चरणं चतुर्लक्षजपः ।</p>
<p>तथा च-</p>
<p>चतुर्लक्षं जपेन्मन्त्रमिमं मन्त्री सुसंयतः ।<br>
पलाशपुष्पैः स्वादुक्तैश्चत्वारिंशत्सहस्रकम् ॥<br>
जुहुयात्कर्मणानेन मन्त्रसिद्धिर्भवेद्ध्रुवम् ॥ ४० ॥</p>
<p>मन्त्रान्तरम् -</p>
<p>वाग्भवं कामबीजञ्च मायालक्ष्मीमनन्तरम् ।<br>
दशार्णो मनुवर्यश्च भवेच्छक्राक्षरो मनुः ॥</p>
<p>ब्रह्मसंहितायाम्-</p>
<p>वाग्भवं भुवनेशानीं श्रीबीजं कामबीजकम् ।<br>
दशार्णो मनुवर्यश्च भवेच्छक्राक्षरोऽपरः ॥ ४१ ॥</p>
<p>अस्य पूजाप्रयोगः-</p>
<p>प्रातःकृत्यादि वैष्णवोक्तपीठन्यासं कृत्वा ऋष्यादिन्यासं<br>
कुर्यात् ।<br>
शिरसि ब्रह्मणे ऋषये नमः, मुखे गायत्रीछन्दसे नमः हृदि<br>
श्रीकृष्णाय देवतायै नमः ॥ ४२ ॥</p>
<p>अन्य न्यासपूजाजपहोमादि सर्वं दशाक्षरवत्कार्यम् ॥ ४३ ॥</p>
<p>ध्याने तु विशेषः-</p>
<p>ध्यायेद्वृन्दावने रम्ये काञ्चनीभूमिमध्यगे ।<br>
नानापुष्पलताकीर्णेवृक्षषण्डैश्च मण्डिते ॥<br>
कल्पाटवीतले सम्यक्श्रीमान्माणिक्यमण्डपे ।<br>
नारदाद्यैर्मुनिश्रेष्ठैः स्तवद्भिः परिवारिते ॥<br>
रत्नसिंहासने ध्यायेदुपविष्टं कजोपरि ।<br>
सजलजलदश्यामं रक्तपद्मायतेक्षणम् ॥<br>
रक्तपद्मस्फुरत्पादपाणिभ्यां परिमण्डितम् ।<br>
ननारत्नसमारब्धभूषणैः परिभूषितम् ॥<br>
श्रीयुक्तवक्षसि भ्राजत्कौस्तुभोद्भासिताम्बरम् ।<br>
तारहारवलोरम्यं श्रीवत्साङ्कितवक्षसम् ॥<br>
रोचनातिलकप्रान्तकुन्तलभ्रमरायितम् ।<br>
कन्दर्पचापसदृशचिल्लिमालाविराजितम् ॥<br>
अनेकरत्न संयुक्तं स्फुरन्मकरकुण्डलम् ।<br>
वर्हिवर्हकृतोत्तंसं सर्वज्ञं सर्ववेदिभिः ।<br>
उपासितं मुनिगणैरुपतिष्ठेद्धरिं सदा ।</p>
<p>इति ॥ ४४ ॥</p>
<p>मन्त्रान्तरम् (एकाक्षरी)<br>
कामाक्षरं धरासंस्थं शान्तिविन्दुविभूषितम् ।<br>
त्रैलोक्यमोहनो विष्णुः कथितस्तव यत्नतः ॥ ४५ ॥</p>
<p>अस्य पूजाप्रयोगः-</p>
<p>प्रातःकृत्यादि-वैष्णवोक्तपीठशक्तिपर्यन्तं विन्यस्य तदुपरि<br>
पक्षिराजाय स्वाहेति पीठमनुं न्यसेत् ।<br>
ततः ऋष्यादिन्यासः ।</p>
<p>तद्यथा-</p>
<p>शिरसि सम्मोहन-ऋषये नमः, मुखे गायत्रीच्छन्दसे नमः, हृदि<br>
त्रैलोक्यसम्मोहनाय विष्णवे नमः ।</p>
<p>तदुक्तम्-</p>
<p>ऋषिः सम्मोहनच्छन्दो गायत्री परिकीर्तिता ।<br>
त्रैलोक्यमोहनो विष्णुर्देवता समुदीरिता ॥ ४६ ॥</p>
<p>ततः कराङ्गन्यासौ-</p>
<p>क्लाम् अङ्गुष्ठाभ्यां नमः इत्यादि ।<br>
क्लां हृदयाय नमः इत्यादि ।</p>
<p>तथा च निबन्धे-</p>
<p>दीर्घषट्कयुजानेन कामबीजेन कल्पयेत् ॥ ४७ ॥</p>
<p>ततो बाणन्यासः-</p>
<p>अङ्गुष्ठे द्रां शोषणबाणाय नमः ।<br>
तर्जन्योः द्रीं मोहनबाणाय नमः ।<br>
मध्यमयोः क्लीं सन्दीपनबाणाय नमः ।<br>
अनामिकयोः ब्लूं तापनबाणाय नमः ।<br>
कनिष्ठयोः सः मादनबाणाय नमः ।</p>
<p>तथा-</p>
<p>मस्तकमुखहृदयगुह्यपादेषु न्यसेत् ।</p>
<p>तथा च निबन्धे-</p>
<p>द्रामाद्यं शोषणं पूर्वं द्रीमाद्यं मोहनं ततः ।<br>
सन्दीपनाख्यं क्लीमाद्यं ब्लूमाद्यं तापनं पुनः<br>
सर्गान्तभृगुणा भूयो मादनं पञ्चमं न्यसेत् ॥ ४७क ॥</p>
<p>ततो ध्यायेत्-</p>
<p>भग्नविद्रुमसङ्काशं सर्वतेजोमयं वपुः ।<br>
किरीटिनं कुण्डलिनं केयूरवलयान्वितम् ॥<br>
मुक्तासद्रत्नसन्नद्धतुलाकोटिसमुज्ज्वलम् ।<br>
नानालङ्कारसुभगं पीताम्बरयुगावृतम् ॥<br>
गरुडोपरिसन्नद्धरक्तपङ्कजमध्यगम् ।<br>
उत्तप्तहेमसङ्काशां लक्ष्मीं वामोरुसंस्थिताम् ॥<br>
सर्वालङ्कारसुभगां शुक्लवासोयुगावृताम् ॥<br>
सकामां लीलया देवं मोहयन्तं पुनः पुनः ॥<br>
शङ्खचक्रगदापद्मपाशाङ्कुशधनुःशरान् ।<br>
धारयन्तं जगन्नाथं रक्तपद्मारुणेक्षणम् ॥</p>
<p>एवं ध्यात्वा मानसैः सम्पूज्य शङ्खस्थापनं विधाय<br>
न्यासक्रमेण दशाक्षरवत्पीठपूजां कृत्वा<br>
पुनर्ध्यानावाहनादिपञ्चपुष्पाञ्जलिदानपर्यन्तं विधाय<br>
षडङ्गानि सम्पूज्य न्यासक्रमेण देवशरीरे पञ्चबाणान्<br>
सम्पूज्य ॐ किरीटाय नमः एवं कुण्डलाय शङ्खाय चक्राय<br>
गदायै पद्माय पाशाय अङ्कुशाय धनुषे शराय इति हस्तेषु<br>
पूजयेत् ।<br>
स्तनोर्द्धैश्रीवत्साय कौस्तुभाय, गले वनमालायै, नितम्बे<br>
पीतवसनाय, वामाङ्गे श्री लक्ष्म्यै नमः ।<br>
सर्वत्र प्रणवादि नमोऽन्तेन पूजयेत् ।<br>
ततः केशरेषु अग्न्यादिकोणेषु मध्ये दिक्षु च क्लीं हृदयाय<br>
नमः, क्लीं शिरसे स्वाहा इत्यादि षडङ्गानि पूजयेत् ।<br>
ततः पूर्वादिदिक्षु चतुरो बाणान् सम्पूज्य कोणेषु पञ्चमं<br>
बांअं पूजयेत् ।<br>
पत्रेषु ॐ लक्ष्म्यै नमः ।<br>
एवं सरस्वत्यै रत्यै प्रीत्यै कीर्त्त्यै कान्त्यै तुष्ट्यै पुष्ट्यै<br>
तद्बहिर्लोकपालान्पूजयेत् ।<br>
अत्र वज्रादिपूज्य नास्ति अनुक्तत्वात् ।<br>
ततो धूपादिविसर्जनान्तं कर्म समापयेत् ॥ ४८ ॥<br>
अस्य पुरश्चरणं द्वादशलक्षजपः ।</p>
<p>तथा च-</p>
<p>रविलक्षंअ जपेन्मन्त्रं जुहुयात्तद्दशांशतः ।<br>
अमृतत्रयसिक्तेन पायसेन निधानवित् अथवा रविसाहस्त्र्यं<br>
हुनेत्तावच्च तर्पयेत् ॥ ४९ ॥</p>
<p>मन्त्रान्तरम्</p>
<p>कामबीजं हृषीकेशाय हृन्मन्त्रोऽष्ठाक्षरः परः ।</p>
<p>तथा च-</p>
<p>हृषीकेशपदं ङेऽन्तं नमोऽन्तः कामपूर्वकः ।<br>
अस्य न्यासपूजादिकं सर्व पूर्ववत् ॥ ५० ॥<br>
लक्ष्मीर्माया कामबीजं ङेऽन्तं कृष्णपदं तथा ।<br>
स्वाहेति मन्त्रराजोऽयं भजतां सुरपादपः ॥ ५१ ॥</p>
<p>अस्य पूजाप्रयोगः-</p>
<p>प्रातःकृत्यादि वैष्णवोक्त पीठमन्वन्तं विन्यस्य ऋष्यादिन्यासं<br>
कुर्यात् ॥</p>
<p>यथा-</p>
<p>शिरसि नारद-ऋषये नमः ।<br>
मुखे अनुष्टुफन्दसे नमः ।<br>
हृदि श्रीकृष्णाय देवतायै नमः ॥ ५२ ॥</p>
<p>ततः कराङ्गन्यासौ-</p>
<p>क्लाम् अङ्गुष्ठाभ्यां नमः इत्यादि एवं क्लां हृदाय नमः<br>
इत्यादि ॥ ५३ ॥</p>
<p>ततो ध्यानम्-</p>
<p>कलायकुसुमश्यामं वृन्दावनगतं हरिम् ।<br>
गोपगोपीगवावीतं पीतवस्त्रयुगावृतम् ॥<br>
नानालङ्कारसुभगं कौस्तुभोद्भासिवक्षसम् ।<br>
सनकादिमुनिश्रेष्ठैः संस्तुतः परया मुदा ।<br>
शङ्खचक्रलसद्बाहुं वेणुहस्तद्वयेरितम् ।<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ ५४ ॥<br>
ततो वैष्णवोक्त पीठमन्वन्तं पीठं सम्पूज्य पुनर्ध्यात्वा<br>
आवाहनादि-पञ्चपुष्पाञ्जलिदानपर्यन्तं विधाय<br>
आवरणपूजामारभेत ॥</p>
<p>यथा-</p>
<p>केशरेषु अग्न्यादिकोणेषु मध्ये दिक्षु च क्लां हृदयाय नमः<br>
इत्यादिना पूजयेत् ।<br>
तद्वहिरिन्द्रादीन् वज्रादींश्च सम्पूज्य धूपादिविसर्जनान्तं<br>
कर्म समापयेत् ॥ ५५ ॥<br>
अस्य पुरश्चरणं चतुर्लक्षं मनुं जपेत् ।<br>
दशांशं जुहुयान्मन्त्री कुसुमैर्ब्रह्मवृक्षजैः ॥ ५६ ॥</p>
<p>मन्त्रान्तरम्</p>
<p>श्रीशक्तिस्मरकृष्णाय गोविन्दाय शिरो मनुः ॥ ५७ ॥</p>
<p>अस्य पूजाप्रयोगः-</p>
<p>प्रातःकृत्यादि-पूर्वोक्त पीठमन्वन्तं पीठन्यासं विधाय<br>
रत्नाभिषेकवदृष्यादिन्यासं कुर्यात् ॥ ५८ ॥</p>
<p>ततः कराङ्गन्यासौ यथा-</p>
<p>श्रीम् अङ्गुष्ठाभ्यां नमः ।<br>
ह्रीं तर्जनीभ्यां स्वाहा ।<br>
क्लीं मध्यमाभ्यां वषट् ।<br>
कृष्णाय अनामिकाभ्यां हुम् ।<br>
गोविन्दाय कनिष्ठाभ्यां वौषट् ।<br>
स्वाहा करतलपृष्ठाभ्यां फट् ।<br>
एवं हृदयादिषु श्रीं हृदयाय नमः इत्यादि ॥ ५९ ॥<br>
ततो मूर्तिपञ्जरन्यासं विधाय मुद्रादिदिग्बन्धनं कृत्वा<br>
विंशत्यर्णोक्तं ध्यात्वा तद्विधानेन पूजयेत् ।<br>
विशेषस्तु सृष्टिस्थितिक्रमेण न पूजयेत् ।<br>
तत्तद्वर्णाभावात् अस्य पुरश्चरणं जपहोमश्च तथा ॥ ६० ॥</p>
<p>मन्त्रान्तरम्</p>
<p>तारं हृद्भगवते रुक्मिणीवल्लभाय स्वाहा ।</p>
<p>तथा च-</p>
<p>तारो हृद्भगवान् ङेऽन्तो रुक्मिणी वल्लभस्तथा ।<br>
शिरोऽन्तः षोडशार्णोऽयं रुक्मिणी वल्लभाह्वयः ॥ ६१ ॥</p>
<p>अस्य पूजा-</p>
<p>प्रातःकृत्यादि वैष्णवोक्त पीठमन्वन्तं पीठन्यासं विधाय<br>
ऋष्यादिन्यासं कुर्यात् ।<br>
शिरसि नारद ऋषये नमः ।<br>
मुखे अनुष्टुप्छन्दसे नमः ।<br>
हृदि रुक्मिणीवल्लभाय देवतायै नमः ॥ ६२ ॥</p>
<p>ततः कराङ्गन्यासौ-</p>
<p>ॐ अङ्गुष्ठाभ्यां नमः ।<br>
नमस्तर्जनीभ्यां स्वाहा ।<br>
भगवते मध्यमाभ्यां वषट् ।<br>
रुक्मिणीवल्लभाय वनामिकाभ्यां हुम् ।<br>
स्वाहा कनिष्ठाभ्यां फट् ।<br>
एवं हृदयादिषु ॥ ६३ ॥</p>
<p>ततो ध्यानम्-</p>
<p>तापिञ्जच्छविरङ्कगां प्रियतमां स्वर्णप्रभामम्बुज<br>
प्रोद्यद्वामभुजां स्ववामभुजयाश्लिष्यन् सचित्तस्मयाम् ।<br>
श्लिष्यन्तीं स्वयमन्यहस्तविलसत्सौवर्णवेत्रश्चिरं पायान्नं<br>
शणसूनपीतवसनो नानाविभूषो हरिः ॥ ६४ ॥</p>
<p>एवं ध्यात्वा मानसैः सम्पूज्य सङ्खस्थापनं वैष्णवोक्त<br>
पीठमन्वन्तां पीठपूजां विधाय पुनर्ध्यात्वा<br>
आवाहनादिपञ्चपुष्पाञ्जलिदान पर्यन्तं<br>
विधायावरणपूजामारभेत् ।</p>
<p>यथा-</p>
<p>केशरेषु अग्निनिर्-ऋतिवायव्यीशानकोणेषु मध्ये दिक्षु च ॐ हृदयाय<br>
नमः ।<br>
नमः शिरसे स्वाहा ।<br>
भगवते शिखायै वषट् ।<br>
रुक्मिणी वल्लभाय कवचाय हुम् ।<br>
स्वाहा अस्त्राय फट् ।<br>
ततोऽष्टदलेषु पूर्वादि ॐ नारदाय नमः एवं पर्वतं विष्णुं<br>
निशठम् उद्धवं दारुकं विश्वक्सेनं शौनेयञ्च पूजयेत् ।<br>
तभिरिन्द्रादीन् वज्रादीश्च सम्पूज्य धूपादिवसर्जनान्तं कर्म<br>
समापयेत् ।<br>
अस्य पुरश्चरणं लक्षजपः ।</p>
<p>तथा च-</p>
<p>ध्यात्वैवं रुक्मिणीकान्तं जपेल्लक्षममुं मनुन् ।<br>
अयुतं जुहुयात् पद्मैररुणैर्मधुराप्लुतैः ॥ ६५ ॥</p>
<p>मन्त्रान्तराणि</p>
<p>श्रीशक्तिकामपूर्वोऽङ्गजन्मशक्तिरमान्तिकः ।<br>
दशाक्षरः एवासौ स्यात् शक्तिरमान्वितः ॥<br>
मन्तो विकृतिरव्यर्णावाचक्राद्याङ्कनाविमो ॥ ६६ ॥<br>
अनयोर्-ऋष्यादिपञ्चाङ्गानि दशाक्षरवन्न्यस्त्वा<br>
विंशत्यर्णोक्तपूजां कुर्यात् ॥ ६७ ॥</p>
<p>ध्यानस्तु-</p>
<p>वरदाभयहस्ताभ्यां श्लिष्यन्तं स्वाङ्कगे प्रिये ।<br>
पद्मोत्पलकरे ताभ्यां श्लिष्टं चक्रगरोज्ज्वलम् ॥ ६८ ॥<br>
अनयोः पुरश्चरणं दशलक्षजपः ।<br>
आज्यैस्तावत्सहस्रहोमः ।</p>
<p>तथा च-</p>
<p>दशलक्षं जपेदाज्यैर्हुनेत्तावत्सहस्रकम् ॥ ६९ ॥<br>
प्रणवं नमसा युक्तं कृष्णगोविन्दकौ तथा ।<br>
श्रीपूर्वौ ङेऽन्तावुच्चार्य हुं फट् स्वाहेति कीर्त्यते ॥ ७० ॥<br>
अस्य नारद-ऋषिरनुष्टुप्छन्दः परमात्मा हरिर्देवता ।<br>
आचक्राद्यैरङ्गकल्पना ।<br>
दशाक्षरवदस्य पूजाजपहोमादयः ।<br>
बीजशक्ती च तत्समे ॥ ७१ ॥</p>
<p>अथ वालगोपालमन्त्राः</p>
<p>चक्री वसुस्वरान्वितः सर्गी ।<br>
कृः ।<br>
कृष्णेति द्व्यक्षरः कामकृष्ण ।<br>
कामकृष्णाय ।<br>
कृष्णाय नमः ।<br>
कामः कृष्णाय नमोऽन्तकः ।<br>
कामकृष्णाय कामः ।<br>
गोपालाय ठद्वयम् ।<br>
कामः कृष्णाय स्वाहा ।<br>
कृष्णगोविन्दौ ङेऽन्तौ ।<br>
कामः कृष्णाय गोविन्दाय ।<br>
कामः कृष्णगोविन्दौ ङेऽन्तौ कामः ।<br>
दधिमभक्षणाय ठद्वयम् ।<br>
सुप्रसन्नात्मने हृत् ।<br>
कामः ग्लौं कामः श्यामलाङ्गाय हृत् ।<br>
बालवपुषे कृष्णाय वह्निजाया ।<br>
रमा माया कामः कृष्णाय कामः ।<br>
बालवपुषे क्लीं कृष्णाय वह्निजाया ।</p>
<p>तथा च निबन्धे-</p>
<p>चक्रो वसुस्वरयुतं सर्ग्येकार्णो मनुर्मतः ।<br>
कृष्णेति द्व्यक्षरः कामपूर्वस्त्र्यर्णः स एव च ।<br>
स एव चतुर्वर्णः स्यात् ङेऽन्तोऽन्यश्चतुरक्षरः ।<br>
वक्ष्यते पञ्चवर्णः स्यात् कृष्णाय नमः इत्यपि ।<br>
स एव कामपूर्वश्चेत् षडक्षरमनुर्मतः ।<br>
कृष्णायेति स्मरद्वन्द्वमध्ये पञ्चाक्षरोऽपरः ।<br>
गोपालायाग्निजायान्तः षडक्षरमनुर्मतः ।<br>
कृष्णाय कामबीजाद्यो वह्निजायान्तिकोऽपरः ।<br>
कृष्णगोविन्दको ङेऽन्तौ सप्तार्णो मनुरुत्तमः ।<br>
कृष्णगोविन्दकौ ङेऽन्तौ कामाद्यश्चाष्टवर्णकः ।<br>
आद्यन्तकामबीजश्चेत् नवाक्षर उदाहृतः ।<br>
दधिभक्षणाय वह्निवल्लभान्तोऽष्टवर्णकः ।<br>
सुप्रसन्नात्मने प्रोक्तो नमः इतापरोऽष्टकः ।<br>
कामबीजं धराबीजं पुनः कामं समुद्धरेत् ।<br>
श्यामलाङ्गपदं ङेऽन्तं नमोऽन्तोयं दशाक्षरः ।<br>
शिरोऽन्तो बालवपुषे कृष्णायान्यो मनुर्मतः ।<br>
श्रीशक्तिकामकृष्णाय मारः सप्ताक्षरो मनुः ।<br>
शिरोऽन्तो बालवपुषे क्लीं कृष्णाय स्मृतो वुधैः ॥ १ ॥</p>
<p>एतेषां पूजायन्त्रम्-</p>
<p>वृत्तमष्टदलं पद्मं भूगृहं चतुर्द्वारं वृत्तमध्यस्थं<br>
कामबीजम् (चित्र २४) ।</p>
<p>तथा च गौतमीये-</p>
<p>पद्ममष्टपलाशन्तु चतुरस्रं सुलक्षणम् ।<br>
चतुर्द्वारसमायुक्तं कामगर्भितकर्णिकम् ॥</p>
<p>एतेषां पूजाप्रयोगः-</p>
<p>प्रातःकृत्यादि-वैष्णवोक्तपिठन्यासं विधाय ऋष्यादिन्यासं<br>
कुर्यात् ।</p>
<p>यथा-</p>
<p>शिरसि नारद ऋषये नमः ।<br>
मुखे गायत्रीच्छन्दसे नमः ।<br>
हृदि श्रीकृष्णाय देवतायै नमः ॥ २ ॥</p>
<p>ततः कराङ्गन्यासौ-</p>
<p>क्लाम् अङ्गुष्ठाभ्यां नमः ।<br>
क्लीं तर्जनीभ्यां स्वाहा ।<br>
क्लूं मध्यमाभ्यां वषट् ।<br>
क्लैम् अनामिकाभ्यां हुम् ।<br>
क्लौं कनिष्ठाभ्यां वौषट् ।<br>
क्लः करतलपृष्ठाभ्यां फट् ।<br>
एवं हृदयादिषु क्लां हृदयाय नमः इत्यादि ।<br>
ततः पूर्ववन्मुद्रादिकं प्रदर्श्य ध्यायेत् ॥ ३ ॥</p>
<p>ध्यानम्-</p>
<p>अव्याद्व्याकोषनीलाम्बुजरुचिररुणाम्भोजनेत्रोऽम्बुजस्थो, बालो<br>
जङ्घाकटीरस्थलकलितरणत्किङ्किणीको मुकुन्दः ।<br>
दोर्भ्यां हैयङ्ग वीनं दधदति-विमलं पायसं<br>
विश्ववन्द्यो, गोगोपी-गोपवीतोरुरुनखविलसत्कण्ठभूषश्चिरं<br>
वः ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ४ ॥<br>
ततो वैष्णवोक्तपीठमन्वन्तां पीपूठजां विधाय<br>
पुनर्ध्यात्वा आवाहनादि-पञ्चपुष्पाञ्जलिदानपर्यन्तं<br>
विधायावरणपूजामारभेत् ।</p>
<p>यथा-</p>
<p>केशरेषु अग्न्यादिकोणेषु मध्ये दिक्षु च क्लां हृदयाय नमः<br>
इत्यादिना षडङ्ग सम्पूज्य पत्रेषु नारदादीन् तद्बहिरिन्द्रादिन्<br>
वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ५ ॥<br>
एतेषां पुरश्चरणं लक्षजपः ।</p>
<p>तथा च-</p>
<p>ध्यात्वैवमेकमेतेषां लक्षं जप्यान्मनुं ततः ।<br>
सर्पिःसितोपलोपेतैः पायसैरयुतं हुनेत् ॥</p>
<p>तथा-</p>
<p>तर्पयेत्तावदेतेषां मनूनां हुतसङ्ख्यया ॥ ६ ॥</p>
<p>मन्त्रान्तरम्</p>
<p>ऊर्ध्वदन्तयुतः शार्ङ्गी चक्री दक्षिणकर्णयुक् ।<br>
मांसं नाथाय नत्यन्तो मूलमन्त्रोऽष्टवर्णकः ॥<br>
ऋषिर्ब्रह्मास्य गायत्रीच्छन्दः कृष्णस्तु देवता ।<br>
वर्णयुग्मैः समस्तेन प्रोक्तं स्यादङ्गपञ्चकम् ॥ ७ ॥</p>
<p>ध्यात्वैवं प्रजपेदष्टलक्षं तावत्सहस्रकम् ।<br>
जुहुयाद्ब्रह्मवृक्षोत्थसमिद्भिपायसेन वा ॥ ९ ॥<br>
प्रासादे स्थापितं कृष्णमनुना नित्यमर्चयेत् ।<br>
द्वारपूजादिपीष्ठान्तं कुर्यात् पूर्वोक्तमार्गतः ॥<br>
मध्येऽर्चयेद्धरिं दिक्षु विदिक्ष्वङ्गानि वै क्रमात् ।<br>
वासुदेवः सङ्कर्षणः प्रद्युम्नश्चानिरुद्धकः ।<br>
रुक्मिणी सत्यभामा च लक्षणा जाम्बवत्यपि ।<br>
दिग्विदिक्ष्वर्चयेदेतान् इन्द्रवज्रादिकान् वहिः ॥ १० ॥<br>
योऽमूं मनुं जपेन्नित्यं विधिनाभ्यर्चयन् हरिम् ।<br>
स सर्वसम्पत्सम्पूर्णो नित्यं शुद्धव्रजेत्पदम् ॥ ११ ॥</p>
<p>मन्त्रान्तरम्</p>
<p>कामयोरन्तःकृष्णपदं मन्त्रः सद्यःफलप्रदः ।</p>
<p>तथा च-</p>
<p>सद्यः फप्रदं मन्त्रं वक्ष्येऽन्यं चतुरक्षरम् ।<br>
सम्प्रोक्तो मारयुग्मान्तः संस्थकृष्णपदेन तु ॥ १२ ॥</p>
<p>अस्य पूजाप्रयोगः-</p>
<p>प्रातःकृत्यादि-वैष्णवोक्तपीठमन्वन्तं पीठन्यासं विधाय<br>
पूर्वदृष्यादिन्यासकराङ्गन्यासौ च कृत्वा ध्यायेत् ॥ १३ ॥</p>
<p>श्रीमत्कल्पद्रुमूलोद्गतकमललसत्कर्णिकासंस्थितो<br>
यस्तच्छाखालम्बिपद्मोदरविसरदसङ्ख्यातरत्नाभिषिक्तः ।<br>
हेमाभः स्वप्रभाभिस्त्रिभुवनमखिलं भासयन् वासुदेवः<br>
पायाद्वः पायसादोऽनवरतनवनोतामृताशीरसीमः ॥</p>
<p>एवं ध्यात्वा मानसैः सम्पूज्य शङ्खस्थापनं विधाय<br>
वैष्णवोक्तपीठमन्वन्तं पीठं सम्पूज्य पुनर्ध्यात्वा<br>
आवाहनादि पञ्चपुष्पाञ्जलिदानपर्यन्तं<br>
विधायावरणपूजामारभेत ।<br>
पूर्वदग्न्यादिकोणे मध्ये दिक्षु च क्लां हृदयाय नमः इत्यादिना<br>
षडङ्गानि सम्पूज्य पत्रेषु पूर्वादि अष्टनिधीन् तद्बहिरिन्द्रादीन्<br>
व्रज्रादींश्च सम्पूज्य धूपादिविसर्जनान्तं कर्म समापयेत् ॥ १४<br>
॥</p>
<p>अस्य पुरश्चरणं चतुर्लक्षजपः ।</p>
<p>तथा च-</p>
<p>धात्वैवं प्रजपेल्लक्षचतुष्कं जुहुयात्ततः ।<br>
त्रिमध्वक्तैर्विल्वफलैश्चत्वारिंशत्सहस्रकम् ॥ १५ ॥<br>
अस्यमन्त्रस्य कामबीजयोर्लकारयोरन्ते रेफश्चेत्तदा<br>
मन्त्रचूडामणिः ।</p>
<p>तथा च निबन्धे-</p>
<p>मारयोरस्य मांसाधो रक्तश्चेदपरो मनुः ।<br>
कामबीजस्य मांसाधो लकारस्याधोभागे रक्तो रेफश्चेत्तदा<br>
अयं मनुरित्यर्थः ॥ १६ ॥</p>
<p>अस्य पूजा-</p>
<p>पूर्ववद्दृष्यादिन्यासं कृत्वा कराङ्गन्यासौ कुर्यात् ।</p>
<p>यथा-</p>
<p>क्लीम् अङ्गुष्ठाभ्यां नमः इत्यादि ।<br>
क्लीं हृदयाय नमः इत्यादि ।<br>
अस्य पूजादिकं सर्वं पूर्ववत् ।</p>
<p>ध्याने तु विशेषः-</p>
<p>आरक्तोद्यानकल्पद्रुमतलविलसत्स्वर्णदोलाधिरूढं, गोपीभ्यां<br>
प्रेक्ष्यमाणं विकसितनवबन्धूकसिन्दूरभासम् ।<br>
बालं लोलालकान्तं कटितटविलसत्क्षुद्रघण्टाघटाढ्यं, वन्दे<br>
शार्दूल-कामाङ्कुशललितगणाकप्लदीप्तं मुकुन्दम् ॥ १८ ॥</p>
<p>ध्यात्वैवं पूर्वत्यैनं जप्त्वा रक्तोत्पलैर्नवैः ।<br>
मधुत्रययुतैर्हुत्वा चार्चयेत् पूर्ववद्धरिम् ॥ १९ ॥</p>
<p>अथ वासुदेवमन्त्रः</p>
<p>प्रणवो हृद्भगवते वासुदेवाय कीर्तितः ।<br>
प्रधानं वैष्णवे तन्त्रे मन्त्रोऽयं सुरपादपः ॥ १ ॥</p>
<p>अस्य पूजा-</p>
<p>प्रातःकृत्यादिपूर्वोक्त पीठमन्वन्तं विन्यस्य ऋष्यादि न्यासं<br>
कुर्यात् ।</p>
<p>यथा-</p>
<p>शिरसि प्रजापतये ऋषये नमः, मुखे गायत्रीच्छन्दसे नमः, हृदि<br>
वासुदेवाय देवतायै नमः ॥ २ ॥</p>
<p>ततः कराङ्गन्यासौ-</p>
<p>ॐ अङ्गुष्ठाभ्यां नमः; नमस्तर्जनीभ्यां स्वाहा ।<br>
भगवते मध्यमाभ्यां वषट् ।<br>
वासुदेवाय अनामिकाभ्यां हुम् ।<br>
ॐ नमो भगवते वासुदेवाय कनिष्ठाभ्यां फट् ।<br>
एवं हृदयादिषु ।</p>
<p>तथा च निबन्धे-</p>
<p>तारेण हृदयं प्रोक्तं नमसा शिर ईरितम् ।<br>
चतुर्वर्णैः शिखा प्रोक्ता पञ्चार्णैः कवचं मतम् ।<br>
समस्तेन भवेदस्त्रमङ्गकल्पनमीरितम् ॥ ३ ॥</p>
<p>ततो मन्त्रन्यासः-</p>
<p>मूर्ध्नि भाले दृशोरास्ये गले दोर्हृदयाम्बुजे ।<br>
कुक्षौ नाभौ ध्वजे जानुद्वये पादद्वये तथा ।<br>
द्वादशाक्षराणि विन्यसेत् ।<br>
ततो मूर्तिपञ्जरं विन्यस्य किरीटमन्त्रेण व्यापकं विधाय<br>
ध्यायेत् ॥ ४ ॥</p>
<p>विष्णुं शारदचन्द्रकोटिसदृशं शङ्खं रर्थाङ्गं<br>
गदामम्भोजं दधतं सिताजनिलयं कान्त्या जगन्मोहनम् ।<br>
आबद्धाङ्गदहारकुण्डलमहामौलिं स्फुरत्कङ्कणं,<br>
श्रीवत्साङ्कमुदारकौस्तुभधरं वन्दे मुनीन्द्रैः स्तुतम् ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ५ ॥<br>
ततो वैष्णवोक्तपीठपूजां विधाय पुनर्ध्यत्वा<br>
आवाहनादिपञ्चपुष्पाञ्जलिदानपर्यन्तं विधाय<br>
आवरणपूजामारभेत ।<br>
अग्निनिर्-ऋतिवायव्यीशानकोणेषु मध्ये दिक्षु च ॐ हृदयाय नमः<br>
इत्यादिना पञ्चाङ्गानि पूजयेत् ।<br>
ततः पूर्वादिदलेषु शान्त्यादिशक्तिसहितान् वासुदेवादीन्<br>
केशवादीनिद्रादीन् वज्रादींश्च सम्पूज्य धूपादिविसर्जनान्तं<br>
कर्म समापयेत् ॥ ६ ॥</p>
<p>अस्य पुरश्चरणं द्वादशलक्षजपः ।</p>
<p>तथा च-</p>
<p>वर्णलक्षं जपेन्मन्त्रं दीक्षितो विजितेन्द्रियः ।<br>
तत्सहस्रं प्रजुहुयात्तिलैराज्यपरिप्लुतैः ॥ ७ ॥</p>
<p>अथ लक्ष्मीनारायणमन्त्राः<br>
मायाद्वयं रमाद्वयं लक्ष्मीवासुदेवाय नमः ।<br>
प्रणवादिरयं मन्त्रः ।</p>
<p>तथा च निबन्धे-</p>
<p>हृल्लेखाबीजयुगलं रमाबीजयुगं पुनः ।<br>
लक्ष्म्यन्ते वासुदेवाय हृदन्तः प्रणवादिकः ।<br>
चतुर्दशाक्षरः प्रोक्तो मन्त्रोऽयं सुरपादपः ॥ ८ ॥</p>
<p>अस्य पूजादिकं वासुदेवमन्त्रवत् ।<br>
ऋष्यादिन्यासे तु लक्ष्मीवासुदेवो देवता ।</p>
<p>कराङ्गन्यासमन्त्रस्तु-</p>
<p>ॐ ह्रीं ह्रीम् अङ्गुष्ठाभ्यां नमः ।<br>
ॐ श्रीं श्रीं तर्जनीभ्यां स्वाहा ।<br>
ॐ लक्ष्मी मध्यमाभ्यां वषट् ।<br>
ॐ वासुदेवाय अनामिकाभ्यां हुम् ।<br>
ॐ नमः कनिष्ठाभ्यां फट् ।<br>
एवं हृदयादिषु ।</p>
<p>तथा च-</p>
<p>हृदयं शक्तिबीजाभ्यां रमाभ्यां शिर ईरितम् ।<br>
लक्ष्म्या प्रोक्ता शिखा वर्म वासुदेवाय कीर्त्तितम् ।<br>
नमसास्त्रं समुद्दिष्टं सर्वं तारादि विन्यसेत् ।</p>
<p>ततो ध्यानम्-</p>
<p>विद्युच्चन्द्रनिभं वपुः कमलजावैकुण्ठयोरेकतां, प्राप्तं<br>
स्नेहरसेन रत्नविलद्भषाभरालङ्कृतम् ।<br>
विद्यापङ्कजदर्पणान्मणिमयं कुम्भं सरोजं गदां<br>
शङ्खं चक्रममूनि विभ्रदमिता दिश्याच्छ्रियं वः सदा ॥ ८क ॥<br>
अस्य पूजादिकं सर्वं पूर्ववत् ।<br>
अस्य पुरश्चरणं चतुर्दशलक्षजपः ।</p>
<p>तथा च-</p>
<p>वर्णलक्षं जपेन्मन्त्रं तत्सहस्रं सरोरुहैः ।<br>
होमं कुर्याद्विकसितैर्मधुरत्रयसंयुतैः ।<br>
वर्णलक्षं मन्त्रवर्णसमसङ्ख्यलक्षम् ॥ ९ ॥</p>
<p>अथ दधिवामनमन्त्रः</p>
<p>ॐ नमो विष्णवे सुरपतये महाबलाय ठद्वयम् ।</p>
<p>तथा च निबन्धे-</p>
<p>तारो हृद्विष्णवे पश्चात् ङेऽन्तः सुरपतिर्भवेत् ।<br>
महाबलाय ठद्वन्द्वं मनुरष्टादशाक्षरः ॥ १० ॥</p>
<p>अस्य पूजा-</p>
<p>प्रातः कृत्यादि उं सोममण्डलाय षोडशकलात्मने नमः<br>
इत्यन्तं विन्यस्य ऋष्यादिन्यासं कुर्यात् ।<br>
शिरसि इन्दवे ऋषये नमः, मुखे विराट्छन्दसे नमः, हृदि<br>
दधिवामनाय देवातायै नमः ।</p>
<p>तथा च निबन्धे-</p>
<p>चन्द्रान्तकल्पिते पीठे प्रागुक्तेन समर्चयेत् ॥ ११ ॥</p>
<p>ततः कराङ्गन्यासौ-</p>
<p>ॐ अङ्गुष्ठाभ्यां नमः ।<br>
नमस्तर्जनीभ्यां स्वाहा ।<br>
विष्णवे मध्यमाभ्यां वषट् ।<br>
सुरपतये अनामिकाभ्यां हुम् ।<br>
महाबलाय कनिष्ठाभ्यां वौषट् ।<br>
स्वाहा करतलपृष्ठाभ्यां फट् ।<br>
एवं हृदयादिषु ।</p>
<p>तथा च-</p>
<p>हृदेकेन शिरो द्वाभ्यां शिखा त्रिभिरुदाहृता ।<br>
कवचं पञ्चभिः प्रोक्तं नेत्रं तावद्भिरक्षरैः ।<br>
द्वाभ्यामस्त्रमिति प्रोक्तं प्रकारोऽङ्गस्य सूरिभिः ॥ १२ ॥</p>
<p>ततो मन्त्रन्यासः-</p>
<p>शिरसि भाले चक्षुषोः कर्णयोरोष्ठे तालुके कण्ठे बाहुद्वये उदरे<br>
नाभौ गुह्ये ऊरुद्वये जानुद्वये जङ्घाद्वये पादद्वये<br>
मन्त्रवर्णान्नमोऽन्तान्न्यसेत् ।<br>
जङ्घाद्वयादौ द्वयं द्वयं वर्णं ततो मूर्तिपञ्जरादिकं<br>
विधाय ध्यायेत् ॥ १३ ॥</p>
<p>मुक्तागौरं नवमणिलसद्भूषणं चन्द्रसंस्थं,<br>
भृङ्गाकारैरलकनिवहैः शोभिवक्त्रारविन्दम् ।<br>
हस्ताब्जाभ्यां कनककलसं शुद्धतोयाभिपूर्णं,<br>
दध्यन्नाढ्यं, कनकचषक धारयन्तं भजामः ।<br>
एवं ध्यात्वा मानसैः सम्पूज्य शङ्खस्थापनं कुर्यात् ॥ १४ ॥</p>
<p>ततश्चन्द्रमण्डलान्तं पीठं सम्पूज्य पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं विधायावरणपूजां<br>
कुर्यात् ।</p>
<p>तथा च-</p>
<p>चन्द्रान्तं कल्पिते पीठे प्रान्तरे तं समर्चयेत् ।</p>
<p>यथा-</p>
<p>अग्न्यादिकोणे मध्ये दिक्षु च ॐ हृदयाय नमः इत्यादिना पूजयेत् ।<br>
ततो दिग्दलेषु वासुदेवादीन् शक्तिसहितान्ध्वजादीन् तदग्रे<br>
केशवादीन्सम्पूज्य इन्द्रवज्रादीन् ऐरावतादीन् दिग्गजांश्च<br>
पूजयेत् ।<br>
ॐ ऐरावताय दिग्गजाय नमः इत्यादिक्रमेण पूजयेत् ।<br>
एवं पुण्डरीकादीन् ।<br>
ततो धूपादिविसर्जनान्तं कर्म समापयेत् ॥ १५ ॥<br>
अस्य पुरश्चरणं लक्षत्रयजपः ।</p>
<p>तथा च-</p>
<p>गुणलक्षं जपेन्मन्त्रं तद्दशांशं घृतप्लुतम् ।<br>
पायसान्नं प्रजुहुयाद्दध्यन्नम्बा यथाविधि ॥ १६ ॥</p>
<p>अथ हयग्रीवमन्त्राः</p>
<p>ॐ उद्गिरत्प्रणवोद्गीथ सर्ववागीश्वरेश्वर ।<br>
सर्ववेदमयाचिन्त्य सर्व बोधय बोधय ।</p>
<p>तथा च निबन्धे-</p>
<p>उद्गिरत्पदमाभाष्य प्रणवोद्गीथ शब्दतः ।<br>
सर्ववागीश्वरेत्यन्ते प्रवदेदीश्वरेत्यथ ॥<br>
सर्ववेदमयाचिन्त्य शब्दान्ते सर्वमुच्चरेत् ।<br>
बोधयद्वितयान्तोऽयं मन्त्रस्तारादिरीरितः ॥ १७ ॥</p>
<p>अस्य पूजा-</p>
<p>प्रातःकृत्यादि-वैष्णवोक्त पीठमन्वन्तं विधाय ऋष्यादि<br>
न्यासं कुर्यात् ।</p>
<p>यथा-</p>
<p>शिरसि ब्रह्मणे ऋषये नमः ।<br>
मुखेऽनुष्टुप्छन्दसे नमः ।<br>
हृदि श्रीहयग्रीवाय देवतायै नमः ॥ १८ ॥</p>
<p>ततः कराङ्गन्यासौ-</p>
<p>ॐ अङ्गुष्ठाभ्यां नमः ।<br>
उद्गित्प्रणवोद्गीय तर्जनीभ्यां स्वाहा ।<br>
सर्ववागीश्वरेश्वर मध्यमाभ्यां वषट् ।<br>
सर्ववेदमया चिन्त्य अनामिकाभ्यां हुम् ।<br>
सर्वं बोधय बोधय कनिष्ठाभ्यां फट् ।<br>
एवं हृदयादिषु ॥ १९ ॥</p>
<p>ततो ध्यानम्-</p>
<p>शरच्छ-साङ्कप्रभमश्ववक्त्रं मुक्तामयैराभरणैः<br>
प्रदीप्तम् ।<br>
रथाङ्गशण्खार्चितबाहुयुग्मं जानुद्वयन्यस्तकरं भजामः ।</p>
<p>एवं ध्यात्वा मानसैः सम्पूज्य शङ्खस्थापनं कृत्वा<br>
वैष्णवोक्तपीठपूजा विधाय पुनर्ध्यात्वा हसूमित्यनेन<br>
मूर्तिं सङ्कल्पप्येत् ॥</p>
<p>तथा च-</p>
<p>बीजेन मूर्तिं सङ्कल्प्य बीजमुद्धरेत्, यथा ।<br>
वियद्भृगुस्थमर्घीशबिन्दुमद्वीजमीरितम् ।<br>
ततः पुनर्ध्यात्वा आवाहनादि-पञ्चपुष्पाञ्जलिदानपर्यन्तं<br>
विधायावरणपूजामारभेत ॥</p>
<p>यथा-</p>
<p>केशरेषु चतुर्दिक्षु चतुर्वेदान ऋग्यजुःसामाथर्वान, विदिक्षु<br>
अङ्गस्मृतिन्यायसर्वशास्त्राणि पूजयेत् ।<br>
अर्चयेत्पत्रमध्येषु विधानेनाङ्गदेवताः ।<br>
तद्वहिरिन्द्रादीन्वज्रादींश्च पूजयेत् ।<br>
ततो धूपादिविसरजनान्तं कर्म समापयेत् ॥ २० ॥<br>
अस्य पुरश्चरणं त्रयस्त्रिंशल्लक्षजपः ।</p>
<p>तथा च-</p>
<p>वर्णलक्षं जपेन्मन्त्रं कुन्दपुष्पैर्मधुप्लुतैः ।<br>
दशांशं वैष्णवे वह्नौ जुहुयान्मन्त्रवित्तमः ॥ २१ ॥</p>
<p>अथ हयग्रीवैकाक्षरमन्त्रः</p>
<p>स च हकार सकारषष्ठस्वरविन्द्वात्मकः ।</p>
<p>तथा च कल्पे-</p>
<p>वियद्भृगुस्थमर्घीशविन्दुमद्वीजमीरितम् ।<br>
एकाक्षरो मनुः प्रोक्तश्चतुर्वर्गफलप्रदः ॥ २२ ॥<br>
अस्य ब्रह्मा ऋषिरनुष्टुप्छन्दः हयग्रीवरूपी विष्णुर्देवता हकारो<br>
बीजम् ऊकारः कीलकं सकारः शक्तिः ।<br>
ह्सां ह्सीं ह्सूं ह्सैं ह्सौं ह्सः इति षडङ्गकल्पना ॥ २३ ॥</p>
<p>ध्यानम्-</p>
<p>धवलनलिननिष्ठं क्षीरगौरं कराब्जैर्जपवलयसरोजे<br>
पुस्तकाभीष्टदाने ।<br>
दधतममलवस्त्राकल्पजालाभिरामं, तुरगवदनजिष्णुं नौमि<br>
विद्याग्रविष्णुम् ।</p>
<p>अन्यच्च-</p>
<p>शरच्छशाङ्कप्रभमश्ववक्त्रं, मुक्तामयैराभरणैरुपेतम् ।<br>
रथाङ्गशङ्खोर्ध्वकरञ्च विद्याव्याख्यान-मुद्राढ्यकरं<br>
नमामि ॥</p>
<p>एवं ध्यात्वा मानसैः सम्पूज्य शङ्खस्थापनं कृत्वा<br>
पीठपूजां विधाय पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत ।<br>
तत्राङ्गैः प्रथममावरणम् ।<br>
प्रज्ञाहय-मेधाहय-स्मृतिहय-विद्याहय-लक्ष्मीहय-<br>
वागीशीहय-विद्याविलासहय-<br>
नादविमर्दनहयैरष्टाभिर्द्वितीयम् ।<br>
लक्ष्मी-सरस्वती-रति-प्रीति-कीर्ति-कान्ति-तुष्टि-पुष्टिस्तृतीयम् ।<br>
कुमुदादिभिर्गजैश्चतुर्थम् ।<br>
इन्द्रादिभिः पञ्चम ।<br>
ततो धूपादिविसर्जनान्तं कर्म समापयेत् ॥ २४ ॥<br>
अस्य पुरश्चरणं चतुर्लक्षजपः ।</p>
<p>तथा च-</p>
<p>वेदलक्षं जपेन्मन्त्रं दशांशं जुहुयात्ततः ।<br>
आज्येन दशांश होमः ॥ २५ ॥</p>
<p>मन्त्रान्तरम्</p>
<p>हयग्रीवैकाक्षरादिचतुर्थ्यन्तहयशिरः शब्दो नमोऽन्तः ।<br>
तथा च कल्पे-हयशिरःपदं ङेन्तञ्च समुद्धरेत् ।<br>
स्वबीजादिरयं मन्त्रश्चतुर्वर्गफलप्रदः ॥ २६ ॥<br>
अस्य ब्रह्मा ऋषिरनुष्टुप्छन्दो हयग्रीवरूपी विष्णुर्देवता<br>
अन्यत्सर्वमेकाक्षरवत् ॥ २७ ॥</p>
<p>मन्त्रान्तरम् -</p>
<p>उद्गिरत्परवोद्गीय सर्ववागीश्वरेश्वर ।<br>
सर्ववेदमयाचिन्त्य सर्वं बोधय बोधय ॥<br>
स्वाहान्तो मनुराख्यातो बीजः प्रणवसम्पुटः ॥ २८ ॥</p>
<p>मन्त्रान्तरम्-</p>
<p>विश्वोत्तीर्ण स्वरूपाय चिन्मायानन्दरूपिणे ।<br>
तुभ्यं नमो हयग्रीव विद्याराजाय विष्णवे ॥<br>
स्वाहान्तो मनुराख्यातो हंसेन सम्पुटोकृतः ॥ २९ ॥</p>
<p>एतयोर्मन्त्रयोः पूर्वोक्तहयग्रीवमन्त्रवत्सर्वं ज्ञातव्यम् ॥ ३० ॥</p>
<p>अथ नृसिंहमन्त्रः</p>
<p>निबन्धे-</p>
<p>उग्रं वीरं वदेत्पूर्वं महाविष्णुमनन्तरम् ।<br>
ज्वलन्तं पदमाभाष्य सर्वतोमुखमीरयेत् ।<br>
नृषिंहं भीषणं भद्रं मृत्युमृत्युं वदेत्ततः ।<br>
नमाम्यहमिति प्रोक्तो मन्त्रराजः सुरद्रुमः ॥ अयं मन्त्रो<br>
मायापुटितो भवति तदा सर्वकामफलप्रदः ।</p>
<p>तथा च कल्पे-</p>
<p>हृल्लेखापुटितश्चेत् स्यात्सर्वकामफलप्रदः ॥ ३१ ॥</p>
<p>अस्य पूजा-</p>
<p>प्रातःकृत्यादिवैष्णवोक्तपीठमन्वन्तं विधाय ऋष्यादि न्यासं<br>
कुर्यात् ।<br>
शिरसि ब्रह्मणे ऋषये नमः, मुखे अनुष्टुप्छन्दसे नमः, हृदि<br>
नृसिंहाय देवतायै नमः ॥ ३२ ॥</p>
<p>ततः कराङ्गन्यासौ-</p>
<p>चतुर्भिर्हृदयं वर्णैः शिरस्तावद्भिरक्षरैः ।<br>
शिखाष्टाभिः समुद्दिष्टा षड्भिः कवचमीरितम् ।<br>
तावद्भिर्नयनं प्रोक्तमन्त्रं स्यात्करणाक्षरैः ॥ ३३ ॥</p>
<p>ततो मन्त्रन्यासः-</p>
<p>शिरोललाटनेत्रेषु मुखवाह्वङ्घ्रिसन्धिषु ।<br>
साग्रेषु कुक्षौ हृदये गले पार्श्वद्वये पुनः ।<br>
अपराङ्गे च ककुदि न्यसेद्वर्णान्यथाक्रमम् ॥ ३४ ॥</p>
<p>ततो ध्यानम्-</p>
<p>माणिक्याद्रिसमप्रभं निजरुचा सन्त्रस्तरक्षोगणं,<br>
जानुन्यस्तकराम्बुजं त्रिनयनं रत्नोल्लसद्भूषणम् ।<br>
बाहुभ्यां धृतशङ्खचक्रमनिशं<br>
दंष्ट्रोग्रवक्त्रोल्लसज्ज्वालाजिह्वमुदग्रकेशनिचयं वन्दे<br>
नृसिंहं विभुम् ॥</p>
<p>एवं ध्यात्वा मानसैः सम्पूज्य शङ्खस्थापनं विधाय<br>
वैष्णवोक्तपीठपूजां कृत्वा पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत ।</p>
<p>तद्यथा-</p>
<p>केशरेष्वग्न्यादिकोणे मध्ये दिक्षु च ङ्गानि पूजयेत् ।</p>
<p>यथा-</p>
<p>उग्रं वीर हृदयाय नमः ।<br>
महाविष्णुं शिरसे स्वाहा ।<br>
ज्वलन्तं सर्वतोमुखं शिखायै वषट् ।<br>
नृसिंहं भीषणं कवचाय हुम् ।<br>
भरं मृत्युमृत्युं नेत्रत्रयाय वौषट् ।<br>
नमाम्यहम् अस्त्राय फट् ।<br>
ततः पूर्वादिदले गरुडं शङ्करं शेषं ब्रह्माणञ्च<br>
पूजयेत्, विदिग्दलेषु श्रियं ह्रियं धृतिं पुष्टिञ्च<br>
प्रणवादिनमोऽन्तेन पूजयेत् ॥ ३५ ॥<br>
तद्वहिरिन्द्रादीन्वज्रादींश्च पूजयेत् ।<br>
ततो धूपादिविसर्जनान्तं कर्मसमापयेत् ॥ ३५ ॥<br>
अस्य पुरश्चरणं द्वात्रिंशल्लक्षजपः ।</p>
<p>तथा च-</p>
<p>वर्णलक्षं जपेन्मन्त्रं तत्सहस्रं घृतप्लुतैः ।<br>
पायसान्नः प्रजुहुयाद्विधिवत्पूजितेऽनले ॥ ३६ ॥</p>
<p>मन्त्रान्तरम् -</p>
<p>निबन्धे-</p>
<p>पाशः शक्तिर्नरहरिरङ्कुशो वर्म फट् मनुः ।<br>
षडक्षरो नरहरेः कथितः सर्वकामदः ॥ ३७ ॥</p>
<p>अस्य पूजा-</p>
<p>प्रातःकृत्यदि वैष्णवोक्तपीठमन्वन्तं विन्यस्य ऋष्यादि न्यासं<br>
कुर्यात् ।<br>
शिरसि ब्रह्मणे ऋषये नमः, मुखे पङ्क्तिच्छन्दसे नमह्, हृदि<br>
नृसिंहाय देवतायै नमः ॥ ३८ ॥</p>
<p>ततः कराङ्गन्यासौ-</p>
<p>आम् अङ्गुष्ठाभ्यां नमः ।<br>
ह्रीं तर्जनीभ्यां स्वाहा ।<br>
क्ष्रौं मध्यमाभ्यां वषट् ।<br>
क्रौम् अनामिकाभ्यां हुम् ।<br>
हुं कनिष्ठाभ्यां वौषट् ।<br>
फट् करतलपृष्ठाभ्यां फट् ।<br>
एवं हृदयादिषु ॥ ३९ ॥</p>
<p>ततो ध्यानम्-</p>
<p>कोपादालोलजिह्वं विवृतनिजमुखं सोमसूर्याग्निनेत्रं,<br>
पादादानाभिरक्तप्रभमुपरिसितं भिन्नदैत्येन्द्रगात्रम् ।<br>
शङ्खं चक्रं च पाशाङ्कुशकुलिशगदादारुणान्युद्वहन्तं,<br>
भीमं तीक्ष्णोग्रदंष्ट्रं मणिमय विविधाकल्पमीडे नृसिंहम्<br>
॥</p>
<p>एवं ध्यात्वा मानसैः सम्पूज्य शङ्खस्थापनं कृत्वा<br>
वैष्णवोक्तपीठपूजां विधाय पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत ।</p>
<p>तद्यथा-</p>
<p>केशरेष्वग्न्यादिकोणे मध्ये दिक्षु च आं हृदयाय नमः<br>
इत्यादिनाषडङ्गानि पूजयेत् ।<br>
ततः पत्रेषु पूर्वादि शङ्खं चक्रं पाशम् अङ्कुशं वज्रं<br>
गदां खड्गं खेटकञ्च प्रणवादि-नमोऽन्तेन पूजयेत् ।</p>
<p>तथा च निबन्धे-</p>
<p>अङ्गावृतेर्वहिश्चक्रं शङ्खं पाशाङ्कुशौ पुनः ।<br>
वज्रं कौमोदकीं खड्गं खेट पत्रेषु पूजयेत् ।<br>
ततः इन्द्रादीन्वज्रादीश्च पूजयेत् ।<br>
ततो धूपादिविसर्जनान्तं कर्म समापयेत् ॥ ४० ॥<br>
अस्य पुरश्चरणं षड्लक्षजपः ।</p>
<p>तथा-</p>
<p>ऋतुलक्षं जपेन्मन्त्रं घृतेन जुहुयत्ततः ।<br>
तत्सहस्रं समिद्धेऽग्नौ तोषयेद्वसुना गुरुम् ॥ ४१ ॥</p>
<p>मन्त्रान्तरम्</p>
<p>क्षकारो वह्निमारूढो मनुविन्दु समन्वितः ।<br>
एकाक्षरो मनुः प्रोक्तः सर्वकामफलप्रदः ॥ ४२ ॥<br>
अस्य पूजादिकं सर्वं मन्त्रराजवत् ।<br>
विशेषस्तु अत्रिर्-ऋषिर्गायत्रीच्छन्दोः नृसिंहो देवता क्षकारो बीजम्<br>
औकारः शक्तिः षड्दीर्घयुक्तबीजेनाङ्गकल्पना ॥ ४३ ॥<br>
अस्य पुरश्चरणमष्टलक्षजपः ।</p>
<p>तथा च-</p>
<p>वसुलक्षं जपेन्मन्त्रम् इत्यादिवचनात् ॥ ४४ ॥</p>
<p>मन्त्रान्तरम्</p>
<p>तथा च कल्पे-</p>
<p>जयद्वयं समुच्चार्य श्रीपूर्वोनृसिंहेत्यपि ।<br>
ऽष्टाक्षरो मनुः प्रोक्तो भजतां कामदोमणिः ॥ ४५ ॥<br>
अस्य ब्रह्मा ऋषिर्गायत्रीच्छन्दो नृसिंहो देवता<br>
षड्दीर्घयुक्तबीजेनाङ्गकल्पना ।<br>
ध्यानार्चनादिकं मन्त्रराजवत् ॥ ४६ ॥<br>
अस्य पुरश्चरणमष्टलक्षजपः ।<br>
वसुलक्षं जपेन्मन्त्रम् इत्यादिवचनात् ॥ ४७ ॥</p>
<p>अथ हरिहरमन्त्रः</p>
<p>मन्त्रदेवप्रकाशिन्याम्-</p>
<p>तारो माया प्रासादं शङ्करनारायणाय नमः प्रासादं<br>
माया तारः ॥ ४८ ॥</p>
<p>अस्य पूजाप्रयोगः-</p>
<p>प्रातःकृत्यादि-वैष्णवोक्तं शैवोक्तं वा पीठन्यासं विधाय<br>
ऋष्यादिन्यासं कुर्यात् ।<br>
शिरसि नारद-ऋषये नमः मुखे अनुष्टुप्च्छन्दसे नमः हृदि<br>
हरिहराय देवतायै नमः गुह्ये हौं बीजाय नमः पादयोः ह्रीं<br>
शक्तये नमः ॥ ४९ ॥</p>
<p>ततः कराङ्गन्यासौ-</p>
<p>ह्राम् अङ्गुष्ठाभ्यां नमः इत्यादि षड्दीर्घयुक्तबीजेन ।<br>
एवं हृदयादिषु ॥ ५० ॥</p>
<p>ततो ध्यानम्-</p>
<p>शूलं चक्रं पाञ्चजन्यमभीतिं दधतं करैः ।<br>
स्वस्वभूषाच्छलीलार्द्धदेहं हरहरिं भजे ॥</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ५१ ॥<br>
ततो वैष्णवोक्तां शैवोक्तां वा पीठपूजां विद्याय<br>
पुनर्ध्यात्वा आवाहनादि पञ्चपुष्पाञ्जलिदानपर्यन्तं<br>
विधायावरणपूजामारभेत ।<br>
केशरेष्वग्न्यादिकोणे मध्ये दिक्षु च ह्रां हृदयाय नमः<br>
इत्यादिना पूजयेत् ।<br>
ततः पत्रेषु ॐ लक्ष्म्यै नमः एवं सरस्वत्यै नारायण्यै धरायै<br>
भूधरायै अम्बिकायै त्र्यम्बकायै गङ्गायै गङ्गाधरायै ।<br>
तद्बहिरिन्द्रादीन् पूजयेत् ।<br>
अत्र वज्रादिपूजा नास्ति अनुक्तत्वात् ।<br>
ततो धूपादिविसर्जनान्तं कर्म समापयेत् ॥ ५२ ॥<br>
अस्य पुरश्चरणं लक्षजपः ।<br>
घृतपायसेनायुतहोमः ।</p>
<p>तथा च-</p>
<p>लक्षमेकं जपेन्मन्त्रं तद्दशांशं घृतप्लुतैः ।<br>
पायसैर्हवनं कार्यं संस्कृते हव्यवाहने ॥ ५३ ॥</p>
<p>अथ वराहमन्त्राः-</p>
<p>तरो नमो भगवते वराहरूपाय भूर्भुवःस्वःपतये<br>
भूपतित्वं मे देहि ददापय ठद्वयम् ।<br>
अयं मन्त्रस्त्रयस्त्रिंशदक्षरः ।</p>
<p>तथा च निबन्धे-</p>
<p>तारो नमो भगवते वराहपदमीरयेत् ।<br>
रूपाय भूर्भुवः स्व स्यात् पतये तदन्तरम् ।<br>
भूपतित्वं मे पदान्ते देह्येन्ते च ददापय ।<br>
वह्निजायावधिर्मन्त्रः स्यात्त्रयस्त्रिंशदक्षरः ॥ ५४ ॥</p>
<p>अस्य पूजा-</p>
<p>प्रातःकृत्यादिवैष्णवोक्तपीठमन्वन्तं विन्यस्य ऋष्यादि न्यासः<br>
कुर्यात् ॥<br>
शिरसि भार्गव-ऋषये नमः ।<br>
मुखे अनुष्टुप्छन्दसे नमः हृदि आदिवराहाय देवतायै नमः ॥<br>
५५ ॥</p>
<p>ततः कराङ्गन्यासौ-</p>
<p>एकदंष्ट्राय अङ्गुष्ठाभ्यां नमः ।<br>
व्योमोल्काय तर्जनीभ्यां स्वाहा ।<br>
तेजोऽधिपतये मध्यमाभ्यां वषट् ।<br>
विश्वरूपाय अनामिकाभ्यां हुम् ।<br>
महादंष्ट्राय कनिष्ठाभ्यां फट् ।<br>
एवं हृदयादिषु ।</p>
<p>तथा च-</p>
<p>भार्गवो मुनिराख्यातश्छन्दोऽनुष्टुबुदाहृतम् ।<br>
देवतादिवराहश्च मन्त्रस्य कथितो बुधैः ।<br>
एकदंष्ट्राय हृदयं व्योमोल्काय शिरः स्मृतम् ।<br>
शिखा तेजोऽधिपतये विश्वरूपाय वर्म च ।<br>
महादंष्ट्राय अस्त्रं स्यात् पञ्चाङ्गामिति कल्पयेत् ॥ ५६ ॥</p>
<p>अस्य यन्त्रं प्रपञ्चसारे-</p>
<p>अष्टपत्रमथ पद्ममुल्लसत्कर्णिकं विधिवदारचय्य मण्डलम् ।<br>
रविसहस्रसन्निभं शूकरं यजत तत्र सिद्धये ॥ ५७ ॥ (चित्र २५)</p>
<p>ततो ध्यानम्-</p>
<p>आपादं जानुदेशाद्वरकनकनिभं<br>
नाभिदेशादधस्तानिमुक्ताभं कण्ठदेशात्तरुणरविनिभं<br>
मस्तकान्नीलभासम् ।<br>
ईडे हस्तैर्दधानं रथचर्णदरौ खड्गखेटौ गदाख्यं<br>
शक्तिं दानाभये च क्षितिधरणलसद्दंष्ट्रमाद्यं वराहम् ॥</p>
<p>एवं ध्यात्वा मानसैः सम्पूज्य शङ्खस्थापनादि-वैष्णवोक्त<br>
पीठपूजादि कर्म कृत्वा<br>
पुनर्ध्यात्वावाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत ।<br>
केशरेषु अग्न्यादिकोणेषु दिक्षु (पूर्वाचतुर्दिक्षु) च एकदंष्ट्राय<br>
हृदयाय नमः ।<br>
व्योमोल्काय शिरसे स्वाहा ।<br>
तेजोऽधिपतये शिखायै वषट् ।<br>
विश्वरूपाय कवचाय हुम् ।<br>
चतुर्दिक्षु (अग्निनिर्-ऋतिवायव्यीशानकोणेषु) महादंष्ट्राय अस्त्राय<br>
फट् ।<br>
तद्बहिः पत्रेषु ॐ चक्राय नमः एवं शङ्खाय खड्गाय<br>
खेटकाय गदायै शक्तये वराय अभयाय ।<br>
तद्भिरिन्द्रादीन् वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ५८ ॥<br>
अस्य पुरश्चरणं लक्षजपः ।</p>
<p>तथा च-</p>
<p>लक्षमेकं जपेन्मन्त्रं मधुराक्तैः सरोरुहैः ।<br>
जुहुयात्तद्दशांशेन पीठे विष्णुं प्रपूजयेत् ॥ ५९ ॥ विष्णुमन्त्रं<br>
रात्रौ न जपेत् ।</p>
<p>तथा च-</p>
<p>न जपेद्वैष्णवं रात्रौ शैवे शाक्ते न दुष्यति ।<br>
इति वैशम्पायनसंहितावचनात् ।<br>
इति विष्णुमन्त्रपरिच्छेदः ॥ ६० ॥</p>
<p>अथ शिवमन्त्राः</p>
<p>उद्दिश्य यं कृतवती गिरिजा तपस्यां यत्पादपङ्कजरजो विबुधा<br>
नमन्ति ।<br>
आशाद्वरं भुजगराजविभूषिताङ्गं, तं चन्द्रमौलिममल<br>
मनसा स्मरामि ॥ १ ॥</p>
<p>अथ वक्ष्ये महेशस्य मन्त्रान् सर्वसमृद्धिदान् ।<br>
यः पूर्वमृषयः प्राप्ताः शिवसायुज्यमञ्जसा ॥ २ ॥<br>
सान्तमौकारसंयुक्तं विन्दुभूषितमस्तकम् ।<br>
प्रासादाख्यो मनुः प्रोक्तो भजतां कामदो मणिः ॥ ३ ॥</p>
<p>अस्य पूजा-</p>
<p>प्रातःकृत्यादिप्राणायामान्तं विधाय श्रीकण्ठादिन्यासं<br>
मातृकास्थानेषु कुर्यात् ।</p>
<p>तद्यथा-</p>
<p>अं श्रीकण्ठपूर्णोदरीभ्यां नमः ।<br>
नमः सर्वत्र ।<br>
आम् अनन्तविरजाभ्यां, इं सूक्ष्मशाल्मलीभ्यां, ईं<br>
त्रिमूर्तिलोलाक्षीभ्यां, उम् अमरेश्वरवर्त्तुलाक्षीभ्याम् ऊम्<br>
अर्घीशदीर्घघोणाभ्यां, ऋं भारभूतिसुदीर्घमुखीभ्यां,<br>
ॠम् अतिथीशगोमुखीभ्यां, ऌं स्थाणुकदीर्घजिह्वभ्यां, ऌं<br>
हरकुण्डोदरोभ्यां, ए झिण्टीशोर्ध्वमुखीभ्यां, ऐं<br>
भौतिकेशविकृतमुखीभ्यां, ॐ सद्योजातज्वालामुखीभ्यां,<br>
औम् अनुग्रहेश्वरोल्कामुखीभ्यां, अम् अक्रूरसुश्रीमुखीभ्यां,<br>
अः महासेनविद्यामुखीभ्यां, कं<br>
क्रोधीशसर्वसिद्धिमहाकालीभ्यां, खं<br>
चण्डेशसर्वसिद्धिसरस्वतीभ्यां, गं पञ्चान्तकगौरीभ्यां,<br>
घं शिवोत्तमत्रैलोक्यविद्याभ्यां, ङम्<br>
एकरुद्रमन्त्रशक्तिभ्यां, चं कूर्मात्मशक्तिभ्यां, छम्<br>
एकनेत्रभूतमातृकाभ्यां, जं चतुराननलम्बोरीभ्यां, झम्<br>
अब्जेशद्राविणीभ्यां, ञं सर्वनागरीभ्यां, टं<br>
सोमेशखेचरीभ्यां, ठं लाङ्गलिमञ्जरीभ्यां, डं<br>
दारुकरूपिणीभ्यां, ढम् अर्द्धनारीश्वरवीरिणीभ्यां, णम्<br>
उमाकान्त काकोदरीभ्यां, तम् आषाढिपूतनाभ्यां, थं<br>
दण्डिभद्रकालीभ्यां, दम् अद्रियोगिनीभ्यां, धं<br>
मीनशङ्खिनीभ्यां, नं मेषगर्जिनीभ्यां, पं<br>
लोहितकालरात्रिभ्यां, फं शिखिकुब्जिकाभ्यां, बं<br>
छगलण्डकपर्दिनीभ्यां, भं द्विरण्डेशवज्राभ्यां, मं<br>
महाकालजयाभ्यां, यं त्वगात्मबालिसुमुखेश्वरीभ्यां, रम्<br>
असृगात्मभुजङ्गेशरेवतीभ्यां, लं<br>
मांसात्मपिनाकीशमाधवीभ्यां, वं मेद-<br>
आत्मखड्गीशवारुणीभ्यां, शम्<br>
अस्थ्यात्मबकेशवायवीभ्यां, यं<br>
मज्जात्मश्वेतरक्षोविदारिणीभ्यां, सं<br>
शुक्रात्मभृग्वीशसहजाभ्यां, हं<br>
प्राणात्मनकुलीशलक्षीभ्यां, लं बीजात्मशिवव्यापिनीभ्यां,<br>
क्षं क्रोधात्मसंवर्त्तकमायाभ्याम् ।<br>
सर्वत्रनमोऽन्तेन न्यासः ।<br>
साहित्ये द्विवचनबहुवचने द्वन्द्वसमासो वेति न्यायादविरोधेन<br>
एवं वाक्यम् ।</p>
<p>तथा च निबन्धे-</p>
<p>श्रीकण्ठोऽनन्तसूक्ष्मौ च त्रिमूर्तिरमरेश्वरः ।<br>
अर्घीशो भारतभूतिश्चातिथीशः स्थाणुको हरः ।<br>
झिण्टीशो भौतिकः सद्योजातश्चानुग्रहेश्वरः ।<br>
अक्रूरश्च महासेनः षोडशस्वरमूर्तयः ।<br>
ततः क्रोधीशचण्डेशपञ्चान्तकशिवोत्तमाः ।<br>
तथैकरुद्रकूर्मैकनेत्राः सचतुराननाः ।<br>
अब्जेशः शर्वः सोमेशस्तथा लाङ्गलिदारुकौ ।<br>
अर्द्धनारीश्वरश्चोमाकान्तश्चाषाढिदण्डिनौ ।<br>
स्युरद्रिमीनमेषाश्च लोहितश्च शिखी तथा ।<br>
छगलण्डद्विरण्डेशौ समहाकलवालिनौ ।<br>
भुजङ्गेशः पिनाकीशः खड्गीश्च बकस्तथा ।<br>
श्वेतभृग्वीशनकुलिः शिवःसवर्तस्तथा ।<br>
एते रुद्राः समाख्याता धृतशूलकपालकः ॥ ४ ॥<br>
पूर्णोदरी स्याद्विरजा शाल्मली तदन्तरम् ।<br>
लोलाक्षी वर्त्तुलाक्षी च दीर्घघोणा समीरिता ।<br>
सुदीर्घमुखी, गोमुख्यौ दीर्घजिह्वा तथैव च ।<br>
कुण्डोदर्यूर्ध्वमुखौ च तथा विकृतमुख्यपि ।<br>
ज्वालामुखी ततो ज्ञेया पश्चादुल्कामुखी स्मृता ।<br>
सुश्रीमुखी च विद्यामुख्येताः स्युः स्वरशक्तयः ।<br>
महाकलीसरस्वत्यै सर्वसिद्धिसमन्विते ।<br>
गौरी त्रैलोक्यविद्या स्यान्मन्त्रशक्तिस्ततः परम् ।<br>
आत्मशक्तिर्भूतमाता तथा लम्बोदरी मता द्राविणी नागरी<br>
भूयः खेचरी चापिमञ्जरी ।<br>
रूपिणी वीरिणी पश्चात् ककोदर्यपि पूतना ।<br>
स्याद्भद्रकालीयोगिन्यौ शङ्खिनी गर्जिनी तथा कालरात्रिश्च<br>
कुब्जिन्या कपर्दिन्यपि वज्रया ।<br>
जया च सुमुखेश्वर्या रेवती माधवी ततः ।<br>
वारुणी वायवी प्रोक्ता पश्चाद्रक्षोविदारिणी ।<br>
ततश्च सहजा लक्ष्मीर्व्यापिनी माययान्विता ।<br>
एता रुद्राङ्कपीठस्थाः सिन्दूरारुणविग्रहाः ।<br>
रक्तोत्पलकपालाभ्यामलङ्कृतकराम्बुजाः ॥ ५ ॥<br>
ततः सामान्यपूजापद्धत्युक्तपीठन्यासं कृत्वा<br>
पीठशक्तिर्न्यसेत् ।</p>
<p>यथा-</p>
<p>ॐ वामायै नमः एवं ज्येष्ठायै रौद्र्यं काल्यै कलविकरिण्यै<br>
वलविकरिण्यै बलप्रथमन्यै सर्वभूतदमन्यै ।<br>
एता हृत्पद्मस्य पूर्वादिकेशरेषु विन्यस्य मध्ये ॐ मनोन्मन्यै<br>
नमः, तदुपरि ॐ नमो भगवते सकलगुणात्म<br>
शक्तियुक्तायानन्ताय योगपीठात्मने नमः ।</p>
<p>तथा च शारदायाम्-</p>
<p>वामा ज्येष्ठा तथा रौद्री काली कलपदादिका विकरिण्याह्वया<br>
प्रोक्ता बलादिविकरिण्यथ ।<br>
बलप्रमथनी पश्चात् सर्वभूतदमन्यपि ।<br>
मनोन्मनीति सम्प्रोक्ता शिवस्य पीठशक्तयः ।<br>
नमो भगवते पश्चात्सकलादि वदेत्ततः ।<br>
गुणादिशक्तियुक्ताय ततोऽनन्ताय तत्परम् ।<br>
योगपीठात्मने भूयो नमोन्तरादिको मनुः ।<br>
अमुना मनुना पश्चादासनं गिरिजापतेः ।<br>
मूर्तिं मूलेन सङ्कल्प्य तत्रावाह्य यजेच्छिवम् ।</p>
<p>तत ऋष्यादिन्यासः-</p>
<p>शिरसि वामदेवाय ऋषये नमः, मुखे पङ्क्तिच्छन्दसे नमः, हृदि<br>
सदाशिवाय देवतायै नमः ।</p>
<p>शारदायाम्-</p>
<p>वामदेवो मुनिश्छन्दः पङ्क्तिर्देवः सदाशिवः ॥ ६ ॥</p>
<p>ततः कराङ्गन्यासौ-</p>
<p>हाम् अङ्गुष्ठाभ्यां नमः इत्यादि एवं हां हृदयाय नमः<br>
इत्यादि ।<br>
षड्दीर्घयुक्तहकारेण न्यसेत् ।</p>
<p>तदुक्तम्-</p>
<p>षड्दीर्घयुक्तबीजेन षडङ्गविधिरीरितः ।<br>
तत ईशानाद्याः पञ्चमूर्तीन्यसेत् करयोरङ्गुष्ठाद्यङ्गुलीषु ॥</p>
<p>यथा-</p>
<p>अङ्गुष्ठयोः होम् ईशानाय नमः तर्जन्योः हें तत्पुरुषाय<br>
नमः मध्यमयोः हुम् अघोराय नमः अनामिकयोः हिं<br>
वामदेवाय नमः कनिष्ठयोः हं सद्योजाताय नमः ।</p>
<p>तथा च-</p>
<p>ईशानादीर्न्यसेन्मूर्त्तीरङ्गुष्ठादिषु देशिकः ।<br>
ईशानाख्यं तत्पुरुषमघोरं तदन्तरम् ।<br>
वामदेवाह्व्यं पश्चात् सद्योजातं क्रमाद्बहिः ।<br>
ओकाराद्यैः पञ्चह्रस्वैर्विलोमात् संयुतं वियत् ।<br>
तत्तदङ्गुलीभिर्भूयस्तत्तद्वीजादिकान्न्यसेत् ।<br>
ततस्तत्तदङ्गुलीभिः होम् ईशानाय नमः इत्यादि<br>
शिरोवदनहृद्गुह्यपादेषु पञ्चमूर्तीर्न्यसेत् ।<br>
ततः ऊर्ध्वप्राग्दक्षिणपश्चिमोत्तरेषु मुखेषु<br>
तत्तदङ्गुलीभिस्तत्तद्वीजैस्तत्तन्मूर्तीन्यसेत् ।<br>
शूद्रस्त्वेत्पर्यन्तं न्यासं कृत्वा ध्यायेत् अन्यत्रानधिकारात् ।<br>
तत ऊर्ध्वप्राग्दक्षिणपश्चिमोत्तरेषु मुखेषु ईशानस्य<br>
पञ्चकलाः ब्रह्म-ऋचः पदादिकाः प्राणवादिनमोऽन्ता न्यसेत् ।</p>
<p>तद्यथा-</p>
<p>ॐ ईशानः सर्वविद्यानाम् ॐ शशिन्यै कलायै नमः ।<br>
ईश्वरः सर्वभूतानाम् ॐ अङ्गदायै कलायै नमः ।<br>
ब्रह्माधिपतिर्ब्रह्मणोऽधिपतिः ॐ ब्रह्मेष्टदायै कलायै नमः ।<br>
शिवो मेऽस्तु ॐ मरीच्यै कलायै नमः ।<br>
सदाशिवोम् ॐ अंशुमालिन्यै कलायै नमः ।<br>
चतः पूर्वपश्चिमदक्षिणोत्तर वक्त्रेषु तत्पुरुषस्य चतस्रः कला<br>
विन्यसेत् ।</p>
<p>यथा-</p>
<p>ॐ तत्पुरुषाय विद्महे ॐ शान्त्यै कलायै नमः ।<br>
महादेवाय धीमहि ॐ विद्यायै कलायै नमः ।<br>
तन्नो रुद्रः ॐ प्रतिष्ठायै कलायै नमः ।<br>
प्रचोदयात् ॐ निवृत्त्यै कलायै नमः ।<br>
ततो हृदये ग्रीवयाम् अंसद्वये नाभौ कुक्षौ पृष्ठे वक्षसि<br>
अघोरस्याष्टौ कला न्यसेत् ।</p>
<p>यथा-</p>
<p>ॐ अघोरेभ्यः ॐ उमायै कलायै नमः ।<br>
अथ घोरेभ्यः मोहायै कलायै नमः ।<br>
घोर ॐ क्षमायै कलायै नमः ।<br>
घोरतरेभ्यः ॐ निद्रायै कलायै नमः ।<br>
सर्वतः सर्व ॐ व्याधये कलायै नमः ।<br>
सर्वेभ्यः ॐ मृत्यवे कलायै नमः ।<br>
नमस्तेऽस्तु ॐ क्षुधायै कलायै नमः ।<br>
रुद्ररूपेभ्यः ॐ तृष्णायै कलायै नमः ।<br>
ततो गुह्ये अण्डकोषे ऊरुद्वये जानुद्वये जङ्घाद्वये स्फिक्द्वये<br>
कट्यां पार्श्वद्वये वामदेवस्य त्रयोदशकला न्यसेत् ॥ ७ ॥</p>
<p>यथा-</p>
<p>ॐ वामदेवाय नमः ॐ ऊर्जायै कलायै नमः ।<br>
ज्येष्ठाय नमः ॐ रक्षायै कलायै नमः ॥<br>
रुद्राय नमः ॐ रत्यै कलायै नमः ।<br>
कलाय नमः ॐ कपालिन्यै कलायै नमः ।<br>
कल ॐ कामायै कलायै नमः ।<br>
विकरणाय नमः ॐ संयमिन्यै कलायै नमः ।<br>
बल ॐ क्रोधायै (क्रियायै) कलायै नमः ।<br>
विकरणाय नमः ॐ वृद्ध्यै कलायै नमः ।<br>
बल ॐ स्थिरायै कलायै नमः ।<br>
प्रमथनाय ॐ रात्र्यै कलायै नमः ।<br>
सर्वभूतदमनाय नमः ॐ भ्रामण्यै कलायै नमः ।<br>
मन ॐ मोहिन्यै कलायै नमः ।<br>
उन्मनाय नमः ॐ जरायै कलायै नमः ।<br>
मन ॐ मोहिन्यै कलायै नमः ।<br>
उन्मनाय नमः ॐ जरायै कलायै नमः ।<br>
ततः पार्श्वयोः स्तनयोर्नासिकायां मूर्ध्नि बाहुयुग्मे<br>
सद्योजातस्याष्टौ कला न्यसेत् ।</p>
<p>ॐ सद्योजातं प्रपद्यामि ॐ सिद्ध्यै कलायै नमः ।<br>
सद्योजाताय वै नमः ॐ वृद्ध्यै कलायै नमः ।<br>
भवै ॐ मत्यै कलायै नमः ।<br>
अभवे ॐ लक्ष्मै कलायै नमः ।<br>
अनादिभवे ॐ मेधायै कलायै नमः ।<br>
भजस्व मां ॐ प्रज्ञायै कलायै नमः ।<br>
भव ॐ प्रभायै कलायै नमः ।<br>
उद्भवाय नमः ।<br>
ॐ सुधायै कलायै नमः ॥ ८ ॥</p>
<p>ततः पञ्चाङ्गुलीषु ईशानाद्याः पञ्च ऋचो न्यसेत् ।<br>
ॐ इशानः सर्वविद्यानामीश्वरः सर्वभूतानां<br>
ब्रह्माधिपतिर्ब्रह्मणोऽधिपतिर्ब्रह्मा शिवो मेऽस्तु सदाशिवोम् ।<br>
ॐ तत्पुरुषाय विद्महे महादेवाय धीमहि ।<br>
तन्नो रुद्रः प्रचोदयात् ।<br>
ॐ अघोरेभ्योऽथ घोरेभ्यो घोरघोरतरेभ्यः सर्वतः सर्वसर्वेभ्यो<br>
नमस्तेऽस्तु रुद्ररूपेभ्यः ।<br>
ॐ वामदेवाय नमो ज्येष्ठाय नमो रुद्राय नमः कलाय नमः<br>
बलविकरणाय नमो बलप्रमथनाय नमः सर्वभूतदमनाय<br>
नमः मनोन्मनाय नमः ।<br>
ॐ सद्योजातं प्रपद्यामि सद्योजाताय वै नमः ।<br>
भवेऽभवेऽनादिभवे भजस्व मां भवोद्भवाय नमः ।<br>
एवं मूर्ध्नास्यहृदयगुह्यपादेषु एता ऋचो न्यसेत् ।<br>
ततोऽङ्गन्यासान्तरं कुर्यात् ।</p>
<p>तद्यथा-</p>
<p>ऐं क्लीं ब्लूं स्त्रीं सः सर्वज्ञाय हृदयाय नमः ।<br>
अमृते तेजोज्वालामालिने तृप्तये शिखिब्रह्मणे शिरसे स्वाहा ।<br>
ज्वलितशिखिशिखाय अनादिबोधाय शिखायै वषट् ।<br>
वज्रिणे वज्रहस्ताय स्वतन्त्राय कवचाय हुम् ।<br>
शौं चौं हौं परतोऽलुप्तशक्तये नेत्रत्रयाय वौषट् ।<br>
श्लीं पशु हुं फट् अनन्तशक्तये अस्त्राय फट् ।</p>
<p>तथा च यामले-</p>
<p>सर्वज्ञतातृप्तिरनादिबोधः स्वतन्त्रता नित्यमलुप्तशक्तिः ।<br>
अनन्तशक्तिश्च विभोर्विधिज्ञाः षडाहुरङ्गानि महेश्वरस्य एवं<br>
विन्यस्य ध्यायेत् ॥ ९ ॥</p>
<p>यथा-</p>
<p>मुक्तापीतपयोदमौक्तिकजवावर्णैर्मुखैः<br>
पञ्चभिस्त्र्यक्षैरञ्चितमीशमिन्दुमुकुटं पूर्णेन्दुकोटिप्रभम् ।<br>
शूलं टङ्ककृपाणवज्रदहनान्नागेन्द्रघण्टाङ्कुशान्<br>
पाशं भीतिहरं दधानममिताकल्पोज्ज्वलाङ्गं भजे ।</p>
<p>एवं ध्यात्वा मानसैः सम्पूज्यार्घ्यस्थापनं कुर्यात् ।<br>
अत्र शङ्खनिषेधः ।<br>
सर्वत्रैव प्रशस्तोऽब्जः शिवसूर्यार्चनं विना इति ॥ १० ॥</p>
<p>ततः शैवोक्तपीठपूजां विधाय पुनर्ध्यात्वा मूलेन मूर्तिं<br>
सङ्कल्प्य आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत् ।</p>
<p>यथा-</p>
<p>ऐशान्यां ॐ ईशानाय नमः पूर्वे ॐ तत्पुरुषाय नमः दक्षिणे<br>
ॐ अघोराय नमः उत्तरे ॐ वामदेवाय नमः पश्चिमे ॐ<br>
सद्योजाताय नमः ।<br>
ईशानादिकोणेषु ॐ निवृत्त्यै नमः एवं प्रतिष्ठायै विद्यायै<br>
शान्त्यै ।<br>
ततोऽष्टपत्रेषु पूर्वादिक्रमेण ॐ अनन्ताय नमः एवं सूक्ष्माय<br>
शिवोत्तमाय एकनेत्राय एकरुद्राय त्रिमूर्तये श्रीकण्ठाय<br>
शिखण्डिने तद्बाह्ये उत्तरादिक्रमेण ॐ उमायै नमः एवं<br>
चण्डेश्वराय नन्दिने महाबलाय गणेशाय वृषाय<br>
भृङ्गरीटाय स्कन्दाय ।<br>
तद्बाह्ये पूर्वादिक्रमेण इन्द्रादीन् वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ११ ॥</p>
<p>अस्य पुरश्चरणं लक्षजपः ।</p>
<p>तथा च-</p>
<p>एवं ध्यात्वा जपेन्मन्त्रं पञ्चलक्षं मधुप्लुतैः ।<br>
प्रसूनैः करवीरोत्थैर्जुहुयात्तद्दशांशतः ॥ १२ ॥</p>
<p>मन्त्रान्तरम्</p>
<p>भुवनेशो प्रणवं नमः शिवाय भुवनेशी पुनरष्टाक्षरो<br>
मनुः ॥ १३ ॥</p>
<p>तथा च निबन्धे-</p>
<p>षडक्षरः शक्तिरुद्धः कथितोऽष्टाक्षरो मनुः ।</p>
<p>अस्य पूजा-</p>
<p>प्रातःकृत्यादि-शौवोक्तपीठमन्वन्तं पीठन्यासं विधाय<br>
ऋष्यादिन्यासं कुर्यात् ।<br>
शिरसि वामदेवाय ऋषये नमः, मुखे पङ्क्तिच्छन्दसे नमः, हृदि<br>
उमापतये देवतायै नमः ॥ १४ ॥</p>
<p>ततः कराङ्गन्यासौ-</p>
<p>ॐ अङ्गुष्ठाभ्यां नमः ।<br>
नं तर्जनीभ्यां स्वाहा ।<br>
मं मध्यमाभ्यां वषट् ।<br>
शिम् अनामिकाभ्यां हुम् ।<br>
वां कनिष्ठाभ्यां वौषट् ।<br>
यं करतलपृष्ठाभ्यां फट् ।<br>
एवं हृदयादिषु ॥ १५ ॥</p>
<p>ततो ध्यानम्-</p>
<p>वन्धूकाभं त्रिनेत्रं शशिशकलधरं स्मेरवक्त्रं वहन्तं,<br>
हस्तैः शूलं कपालं वरदमभयदं चारुहासं नमामि ।<br>
वामोरुस्तम्भगायाः करतलविलसच्चारुरक्तोत्पलाय,<br>
हन्तेनाश्लिष्टदेहं मणिमय- विलसद्भूषणायाः प्रियायाः ॥</p>
<p>एवं ध्यात्वा मानसैः सम्पूज्यार्घ्यस्थापनं कृत्वा<br>
शैवोक्तपीठपूजां विधाय पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत् ।</p>
<p>यथा-</p>
<p>केशरेष्वग्निनिर्-ऋतिवायव्यीशानकोणेषु मध्ये दिक्षु च ॐ हृदयाय<br>
नमः, नं शिरसे स्वाहा, मं शिखायै वषट्, शिं कवचाय हुं,<br>
वां नेत्रत्रयाय वौषट्, यम् अस्त्राय फट् ।<br>
ततो पूर्वादिदिक्षु च ॐ हृल्लेखायै नमः, एवं गगनायै रक्तायै<br>
करालिकायै महोच्छुष्मायै ।<br>
ततः पत्रेषु पूर्वादि वृषभादीन्पूजयेत् ।<br>
ॐ वृषभाय नमः एवं क्षेत्रपालाय चण्डेश्वराय दुर्गायै<br>
कार्तिकेयाय नन्दिने विघ्ननाशकाय सेनापतये ।<br>
ततः पूर्ववत्पत्रेषु उमादीन्पूजयेत् ।<br>
तद्बाह्ये ब्रह्म्याद्या मातरः पूज्याः ।<br>
ब्राह्मी माहेश्वरी कौमारी वैष्णवी वाराही इन्द्राणी चामुण्डा<br>
महालक्ष्मीः ।<br>
तद्बहिरिन्द्रादीन्वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ १६ ॥</p>
<p>अस्य पुरश्चरणं चतुर्दशलक्षजपः ।</p>
<p>तथा च-</p>
<p>मनुलक्षं जपेन्मन्त्रं तद्दशांशं यथाविधि ।<br>
जुहुयान्मधुरासिक्तैरारग्वधसमिद्वरैः ।<br>
आरग्वधः शोणालुः ॥ १७ ॥</p>
<p>मन्त्रान्तरम्</p>
<p>तारो माया प्रासादं नमः शिवायाष्टाक्षरोः मनुः ।</p>
<p>तथा च निबन्धे-</p>
<p>तारो माया वियद्विन्दुमनुस्वारसमन्वितम् ।<br>
पञ्चाक्षरसमायुक्तो वसुवर्णो मनुर्मतः ॥ १८ ॥</p>
<p>अस्य पूजा-</p>
<p>प्रातःकृत्यादिशैवोक्तपिठन्यासान्तं विधाय पूर्वोक्त<br>
ऋष्यादिन्यास-कराङ्गन्यासान्कुर्यात् ॥ १९ ॥</p>
<p>ततो ध्यानम्-</p>
<p>वन्दे सिन्दूरवर्णं मणिमुकुटलसच्चारुचन्द्रावतंसं,<br>
भालोद्यन्नेत्रमीशं स्मितमुखकमलं दिव्यभूषाङ्गरागम् ।<br>
वामोरुन्यस्तपाणेररुणकुवलयं सन्दधत्याः प्रियाया,<br>
वृत्तोत्तुङ्गस्तनाग्रेनिहितकरतलं वेदटङ्केष्टहस्तम् ॥ २० ॥</p>
<p>एवं ध्यात्वा मानसैः सम्पूज्य,<br>
अर्घ्यस्थापनादिपीठपूजान्तं विधाय,<br>
आवाहनादिपञ्चपुष्पाञ्जलिदानपर्यन्तं विधायावरणपूजां<br>
कुर्यात् ।<br>
पूर्ववदङ्गादि सम्पूज्य पत्रेष्वनन्तादीन्पत्राग्रेषु<br>
उमादीन्पूजयेत् ।<br>
तद्बहिरिन्द्रादीन्वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ।</p>
<p>अस्य पुरश्चरणमष्टलक्षजपः ॥</p>
<p>तथा च-</p>
<p>अष्टलक्षं जपेदेनं मनुं मन्त्रविदां वरः ।<br>
तत्सहस्रं प्रजुहयात्पायसान्नेर्घृतप्लुतैः ॥ २१ ॥</p>
<p>मृत्युञ्जयमन्त्र -</p>
<p>तारं स्थिरा सकर्णेन्दुर्भृगुः सर्गसमन्वितः ।<br>
त्र्यक्षरात्मा निगदितो मन्त्रो मृत्युञ्जयात्मकः ।<br>
स्थिरा जकारः कर्ण ऊकारः भृगुः सकारः ॥ २२ ॥</p>
<p>अस्य पूजा-</p>
<p>प्रातःकृत्यादि-शैवोक्तं पीठन्यासान्तं विधाय ऋष्यादि<br>
न्यासं कुर्यात् ।<br>
शिरसि कहोल-ऋषये नमः ।<br>
मुखे देवीगायत्रीच्छन्दसे नमः ।<br>
हृदि मृत्युञ्जयाय महादेवाय देवतायै नमः ।</p>
<p>तथा च-</p>
<p>ऋषिः कहोलो-देव्यादि-गायत्रीच्छन्द ईरितम् ।<br>
मृत्युञ्जयो महादेवो देवतास्य प्रकीर्तिता ॥ २३ ॥</p>
<p>ततः कराङ्गन्यासौ-</p>
<p>साम् अङ्गुष्ठाभ्यां नमः ।<br>
सीं तर्जनीभ्यां स्वाहा सूं मध्यमाभ्यां वषट् ।<br>
सैम् अनामिकाभ्यां हुम् ।<br>
सौं कनिष्ठाभ्यां वौषट् ।<br>
सः करतलपृष्ठाभ्यां फट् ।<br>
एवं हृदयादिषु षड्दीर्घभाजा सकारेण कुर्यात् ।</p>
<p>तथा च निबन्धे-</p>
<p>भृगुणा दीर्घयुक्तेन कुर्यादङ्गक्रियां मनोः ॥ २४ ॥</p>
<p>ततो ध्यानम्-</p>
<p>चन्द्रार्काग्निविलोचनं स्मितमुखं पद्मद्वयान्तःस्थितं,<br>
मुद्रापाशमृगाक्षसूत्रविलसत्पाणिं हिमांशुप्रभम् ।<br>
कोटीरेन्दुगलत्सुधाप्लुततनुं हारादिभूषोज्ज्वलं कान्त्या<br>
विश्वविमोहनं पशुपतिं मृत्युञ्जयं भावयेत् ॥</p>
<p>एवं ध्यात्वा मानसैः सम्पूज्य अर्घ्यस्थापनादि-पीठपूजां<br>
विधाय पुनर्ध्यात्वा अर्घ्यस्थापनादि-पीठपूजां विधाय<br>
पुनर्ध्यात्वा आवाहनादिपञ्चपुष्पाञ्जलिदानपर्यन्तं<br>
विधायावरणपूजां कुर्यात् ।</p>
<p>तद्यथा-</p>
<p>केशरेषु अग्न्यादिकोणेषु मध्ये दिक्षु च सां हृदयाय नमः<br>
इत्यादिना षडङ्गानि सम्पूज्य, तद्बहिरिन्द्रादीन्वज्रादींश्च<br>
पूजयेत् ।<br>
ततो धूपादिविसर्जनान्तं कर्म समापयेत् ॥ २५ ॥<br>
अस्य पुरश्चरणं लक्षत्रयजपः ॥</p>
<p>तथा च-</p>
<p>गुणलक्षं जपेन्मन्त्रं तद्दशांशं विशालधीः ।<br>
जुहुयादमृताखण्डैः शुद्धदुग्धाज्यलोडितैः ॥ २५क ॥</p>
<p>अथापरमृत्युञ्जयमन्त्रः</p>
<p>मृत्युञ्जय समुद्धृत्य पालयद्वितयं वदेत् ।<br>
मृत्युञ्जयं समुच्चार्य पुनरेवं विलोमतः ।<br>
द्वादशार्णोऽयं मन्त्रं स्यान्मृत्युञ्जयाभिधोऽपरः ।<br>
ध्यानपूजादिकं सर्वं पूर्ववच्च समाचरेत् ॥ २६ ॥</p>
<p>मन्त्रान्तरम् -</p>
<p>प्रणवो हृदयं पश्चात्ततो भगवते पदम् ।<br>
ङेऽन्ताञ्च दक्षिणामूर्तिं मह्यं मेधामुदीरयेत् ।<br>
प्रयच्छ ठद्वयान्तोऽयं द्वाविंशत्यक्षरो मनुः ॥ २७ ॥</p>
<p>अस्य पूजा-</p>
<p>प्रातःकृत्यादिशैवोक्तपीठमन्वन्तं विन्यस्य ऋष्यादिन्यासं<br>
कुर्यात् ।<br>
शिरसि चतुर्मुखाय ऋषये नमः ।<br>
मुखे देवीगायत्रीच्छन्दसे नमः ।<br>
हृदि दक्षिणामूर्त्तये देवतायै नमः ॥ २८ ॥</p>
<p>ततः कराङ्गन्यासौ-</p>
<p>ॐ आं ॐ अङ्गुष्ठाभ्यां नमः ।<br>
ॐ ईं ॐ तर्जनीभ्यां स्वाहा ।<br>
ॐ ऊं ॐ मध्यमाभ्यां वषट् ।<br>
ॐ ऐं ॐ अनामिकाभ्यां हुम् ।<br>
ॐ औं ॐ कनिष्ठाभ्यां वौषट् ।<br>
ॐ अः ॐ करतलपृष्ठाभ्यां फट् ।<br>
एवं हृदयादिषु ।</p>
<p>तथा च निबन्धे-</p>
<p>ताररुद्धैः स्वरैर्दीर्घैः षडभिरङ्गानि कल्पयेत् ।<br>
अथवा मन्त्रसम्भूतैः पदैर्वा कल्पयेत् क्रमात् ।</p>
<p>तथा च मानसोल्लासे-</p>
<p>त्रिभिश्चतुर्भिः षडभिश्च चतुर्भिस्त्रिभि रक्षिभिः ।<br>
मन्त्रवर्णैर्विभक्तर्वा कुर्यादङ्गक्रियां मनोरति ॥ २९ ॥</p>
<p>ततो ध्यानम्-</p>
<p>वट वृक्षं महोच्छ्रांयै पद्मरागफलोज्ज्वलम् ।<br>
गारुत्मतमयैः पत्रैर्विचित्रंरुपशोभितम् ।<br>
नवरत्नमहाकल्पैर्लम्बमानरलङ्कृतम् ।<br>
विचिन्त्य वटमूलस्थं चिन्तयेल्लोकनायकम् ।<br>
स्फटिकरजतवर्णं<br>
मौक्तिकिमक्षमालाममृतकलसविद्याज्ञानमुद्राः कराब्जैः<br>
दधतमुरगकक्षं चन्द्रचूडं त्रिनेत्रं, विधृतविविधभूषं<br>
दक्षिणामूर्तिमोडे ॥ ३० ॥</p>
<p>एवं ध्यात्वा मानसैः सम्पूज्य<br>
अर्घ्यस्थापनादिशैवोक्तपीठपूजान्तं विधाय पुनर्ध्यात्वा,<br>
आवाहनादिपञ्चपुष्पाञ्जलिदानपर्यन्तं विधाय,<br>
आवारणपूजां कुर्यात् ।<br>
केशरेषु अग्न्यादिकोणेषु मध्ये दिक्षु च ॐ आं ॐ हृदयाय नमः<br>
इत्यादिना षडङ्गानि पूजयेत् ।<br>
पत्रेषु पूर्वादि ॐ सरस्वत्यै नमः, एवं ब्रह्मणे सनकाय<br>
सनन्दाय सनातनाय सनत्कुमाराय शुकाय व्यासाय ।<br>
तद्वहिः पूर्वादि सिद्धाय गन्धर्वाय योगीन्द्राय विद्याधराय<br>
तद्बहिरिन्द्रादीन् वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ।<br>
अस्य पुरश्चरणं लक्षजपः ।</p>
<p>तथा च-</p>
<p>लक्षमेकं जपेन्मन्त्रं ब्रह्मचारी व्रते स्थितः ।<br>
जुहुयात् सघृतैः पद्मैर्दशांशं संस्कृतेऽनले ॥ ३१ ॥</p>
<p>मन्त्रान्तरम्</p>
<p>अग्निसंवर्तकादित्यरानिलौषष्ठविन्दुमत् ।<br>
चिन्तामणिरिति ख्यातं बीजं सर्वसमृद्धिदम् ॥</p>
<p>अस्यार्थः-</p>
<p>अग्नी रेफः, संवर्तकः क्षकारः, आदित्यो मकारः, रः रेफः,<br>
अनिलो यकारः, औ स्वरूपं, षष्ठ ऊकारः ॥ ३२ ॥</p>
<p>अस्य पूजा-</p>
<p>प्रातः कृत्यादि-शैवोक्तं पीठमन्वन्तं विन्यस्य ऋष्यादिन्यासं<br>
कुर्यात् ।<br>
शिरसि कश्यप-ऋषये नमः ।<br>
मुखे अनुष्टुप्छन्दसे नमः ।<br>
हृदि अर्द्धनारीश्वराय देवतायै नमः ॥ ३३ ॥</p>
<p>ततः कराङ्गन्यासौ-</p>
<p>रम् अङ्गुष्ठाभ्यां नमः ।<br>
कं तर्जनीभ्यां स्वाहा ।<br>
यं मध्यमाभ्यां वषट् ।<br>
मम् अनामिकाभ्यां हुम् ।<br>
रं कनिष्ठाभ्यां वौषट् ।<br>
यं करतलऋष्ठाभ्यां फट् ।<br>
एवं हृदयादिषु ।</p>
<p>तथा च निबन्धे-</p>
<p>रेफादि-व्यञ्जनैः षड्भिः कुर्यादङ्गानि फट् क्रमात् ॥ ३४ ॥</p>
<p>ततो ध्यानम्-</p>
<p>नीलप्रवालरुचिरं विलसत्त्रिनेत्रं,<br>
पाशारुणोत्पलकपालकशूलहस्तम् ।<br>
अर्द्धाम्बिकेशमणिशं प्रविभक्तभूषं,<br>
बालेन्दुवद्धमुकुटं प्रणमामि रूपम् ॥</p>
<p>एवं ध्यात्वा मानसैः सम्पूज्य अर्घ्यस्थापनं कुर्यात् ।<br>
ततः शैवोक्तपीठपूजां विधाय, पुनर्ध्यात्वा,<br>
आवाहनादिपञ्चपुष्पाञ्जलिदानपर्यन्तं विधाय,<br>
आवरणपूजामारभेत ।</p>
<p>तद्यथा-</p>
<p>केशरेषु अग्न्याकोणेषु मध्ये दिक्षु च रं हृदयाय नमः<br>
इत्यादिना पूजयेत् ।<br>
ततः पत्रेषु पूर्ववद्वृषभादीन्, पत्राग्रेषु ब्राह्मीं<br>
माहेश्वरीं कौमारीं वैष्णवीं वाराहीम् इन्द्रणीं<br>
चामुण्डां महालक्ष्मीञ्च पूजयेत् ।<br>
तद्वहिरिन्द्रादीन् वज्रादींश्च सम्पूज्य धूपादि-विसर्जनान्तं<br>
कर्म समापयेत् ॥ ३५ ॥<br>
अस्य पुरश्चरणं लक्षजपः ।</p>
<p>तथा च-</p>
<p>लक्षमेकं जपेन्मन्त्रमित्थं मन्त्री विचिन्तयन् ।<br>
अयुतं मधुरासिक्तैर्जुहुयात्तिलतण्डुलैः ॥ ३६ ॥</p>
<p>मन्त्रान्तरम्</p>
<p>पार्श्वो वह्निसमारूढस्तारवानाद्यबीजकम् ।<br>
धान्तो वह्निसमारूढस्तूर्यस्वरसमन्वितः ।<br>
विन्दुमांस्तु द्वितीयः स्यात् टान्तः सर्गी तृतीयकः ।</p>
<p>शारदायाम्-</p>
<p>लोहितोऽग्न्यासनः सत्यामिन्दुमान् प्रथमं पुनः ।<br>
द्वितीया वह्निबीजस्था दीर्घा शान्तीन्दुभूषिता ।<br>
तृतीयो लाङ्गली सर्गी मन्त्रो बीजत्रयान्वितः ।<br>
नीलकण्ठात्मको मन्त्रो विषद्वयहरः परः ॥ ३७ ॥</p>
<p>अस्य पूजा-</p>
<p>प्रातःकृत्यादिशैवोक्तपीठन्यासान्तं विधाय ऋष्यादिन्यासं<br>
कुर्यात् ।<br>
शिरसि अरुण-ऋषये नमः ।<br>
मुखे अनुष्टुप्छन्दसे नमः ।<br>
हृदि नीलकण्ठाय देवतायै नमः ॥ ३८ ॥</p>
<p>ततः कराङ्गन्यासौ-</p>
<p>यथा-</p>
<p>हर हर स्वाहा अङ्गुष्ठाभ्यां नमः ।<br>
कपर्द्दिने स्वाहा तर्जनीभ्यां स्वाहा ।<br>
नीलकण्ठाय स्वाहा मध्यमाभ्यां वषट् ।<br>
कालकूटविषभक्षणाय हुं फट् अनामिकाभ्यां हुम् ।<br>
नीलकण्ठिने स्वाहा कनिष्ठाभ्यां फट् ।<br>
एवं हृदादिषु ।</p>
<p>तथा च निबन्धे-</p>
<p>हरद्वयं वह्निजाया हृदयं परिकीर्तितम् ।<br>
कपर्द्दिने ठद्वयञ्च शिरोमन्त्रः उदाहृतः ।<br>
नीलकण्ठाय ठद्वन्द्वं शिखामन्त्रः समीरितः ।<br>
कालकूटपदस्यान्ते ङेयुतं विषभक्षणम् ।<br>
हुं फट् कवचमाख्यातं विद्वद्भिर्नीलकण्ठिने ।<br>
स्वाहान्तमन्त्रमेतानि पञ्चाङ्गानि मनोर्विदुः ॥</p>
<p>ततो मन्त्रन्यासः-</p>
<p>मस्तके प्रों नमः, कण्ठे न्रीं नमः, हृदि ठं नमः ।</p>
<p>तथा च-</p>
<p>मूर्ध्नि कण्ठे हृदम्भोजे क्रमाद्बीजत्रयं न्यसेत् ।<br>
ततः समाहितो भूत्वा नीलकण्ठं विचिन्तयेदिति ॥ ३९ ॥</p>
<p>ततो ध्यानम्-</p>
<p>बालार्कायुततेजसं धृतजटाजूटेन्दुखण्डोज्ज्वलं, नागेन्द्रैः<br>
कृतशेखरं जपवटी शूलं कपालं करैः ।<br>
खट्वाङ्गं दधतं त्रिनेत्रविलसत्पञ्चाननं सुन्दरं,<br>
व्याघ्रत्वक्परिधानमब्जनिलयं श्रीनीलकण्ठं भजे ॥</p>
<p>एवं ध्यात्वा मानसैः सम्पूज्य, अर्घ्यस्थापनं कृत्वा,<br>
शैवोक्तपीठपूजां विद्याय, पुनर्ध्यात्वा, आवाहनादि-<br>
पञ्चपुष्पाञ्जलिदानपर्यन्तं विधाय, आवरणपूजामारभेत ।<br>
केशरेष्वग्न्यादिकोणे मध्ये दिक्षु च हर हर स्वाहा हृदयाय<br>
नमः इत्यादिना पूजयेत् ।<br>
ततः इन्द्रादीन् वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ४० ॥</p>
<p>अस्य पुरश्चरणं त्रिलक्षजपः ।</p>
<p>तथा च-</p>
<p>लक्षत्रयं जपेन्मन्त्रं दद्दशांशं ससर्पिषा ।<br>
हविषा जुहुयात्सम्यक्संस्कृते हव्यवाहने ॥ ४१ ॥</p>
<p>मन्त्रान्तरम्</p>
<p>प्रणवो हृन्नीलकण्ठायाष्टाक्षरोऽपरः ॥ १ ॥</p>
<p>कल्पे-</p>
<p>तारो हृन्नीलकण्ठाय मन्त्रश्चाष्टाक्षरः परः ॥ २ ॥<br>
अस्य पूजादिकं सर्वं पूर्ववत्, विशेषस्तु ब्रह्मा<br>
ऋषिर्गायत्रीच्छन्दः नीलकण्ठो देवता ॥ ३ ॥</p>
<p>अथापरमन्त्रः</p>
<p>हृदयं वपरं साक्षि लान्तोऽनन्तान्वितो मरुत् ।<br>
पञ्चाक्षरो मनुः प्रोक्तस्ताराद्योऽयं षडक्षरः ॥ ४ ॥</p>
<p>अस्य पूजा-</p>
<p>प्रातःकृत्यादि-शैवोक्तपीठमन्वन्तं समाप्य ऋष्यादिन्यासं<br>
कुर्यात् ।<br>
शिरसि वामदेवाय ऋषये नमः ।<br>
मुखे पङ्क्तिच्छन्दसे नमः, हृदि ईशानाय देवतायै नमः ॥ ५ ॥</p>
<p>ततो मूर्त्तिन्यासः-</p>
<p>तर्जन्योः नं तत्पुरुषाय नमः ।<br>
मध्यमयोः मम् अघोराय नमः ।<br>
कनिष्ठयोः शिं सद्योजाताय नमः ।<br>
अनामिकयोः वां वामदेवाय नमः ।<br>
अङ्गुष्ठयोः यम् ईशानाय नमः ।</p>
<p>तथा च निबन्धे-</p>
<p>ताः स्युस्तत्पुरुषाघोरसद्योवामेशसञ्ज्ञकाः ।<br>
मन्त्रवर्णादिका न्यसेत्पञ्चमूर्तीर्यथाक्रमम् ॥<br>
तर्जनीमध्यमयोरन्त्यानामिकाङ्गुष्ठके पुनः ।<br>
एवं वक्त्रे हृदये पादद्वये गुह्ये मूर्ध्नि ता न्यसेत् ।<br>
एवं प्राग्याम्यवारुणोदीच्यमध्यवक्त्रेषु ता न्यसेत् ॥</p>
<p>ततः कराङ्गन्यासौ-</p>
<p>ॐ अङ्गुष्ठाभ्या नमः ।<br>
नं तर्जनीभ्यां स्वाहा इत्यादि ।<br>
एवं हृदयादिषु ।</p>
<p>तथा च निबन्धे-</p>
<p>षड्भिर्वर्णैः षडङ्गानि कुर्यान्मन्त्रस्य देशिकः ।</p>
<p>ततो गोलकन्यासः-</p>
<p>हृदि ॐ नमः, वक्त्रे नं नमः, अंसयोः मं नमः शिं नमः,<br>
ऊर्वो वां नमः यं नमः ।<br>
एवं कण्ठे नाभौ पार्श्वद्वये पृष्ठे हृदि मूर्ध्नि वदने<br>
नेत्रयोः नसोः ।<br>
एवं करपत्सन्धिषु साग्रेषु ।<br>
एवं शिरोवदनहृत्कुक्षि ऊरुपादद्वयेषु च ।<br>
एवं हृदि वक्त्रे टङ्कमृगाभयवरेषु ।<br>
एवं वक्त्रांसहृत्पादोरुजठरेषु ।<br>
ततः पुनरपि मूर्ध्निं भालोदरहृद्गुह्येषु च ताः<br>
पञ्चमूर्तीर्न्यसेत् ॥ ६ ॥<br>
ततो व्यापकन्यासं कुर्यात् ।<br>
ॐ नमोऽस्तु भूताय ज्योतिर्लिङ्गामृतात्मने ।<br>
चतुर्मूर्तिवपुश्छायाभासिताङ्गाय सम्भवे ।<br>
इत्यनेन व्यापकन्यासं कुर्यात् ॥ ७ ॥</p>
<p>ततो ध्यानम्-</p>
<p>ध्यायेन्नित्यं महेशं रजतगिरिनिभः चारुचन्द्रावतंसं,<br>
रत्नाकल्पोज्ज्वलाङ्गं परशुमृगवराभीतिहस्तं प्रसन्नम् ।<br>
पद्मासीनं समन्तात् स्तुतममरगणैर्व्याघ्रकृत्तिं वसानं,<br>
विश्वाद्यं विश्वबीजं निखिल भयहरं पञ्चवक्त्रं त्रिनेत्रम् ॥</p>
<p>एवं ध्यात्वा मानसैः सम्पूज्य, अर्घ्यस्थापनं कुर्यात् ॥ ८ ॥</p>
<p>ततः शैवोक्तपीठपूजां विधाय पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं<br>
विधायावरणपूजामारभेत् ।</p>
<p>यथा-</p>
<p>कर्णिकायां पूर्ववदीशानादि पञ्चमूर्त्तीः सम्पूज्य केशरेषु<br>
निवृत्यादिकलां पूर्ववत्पूजयेत् ।<br>
ततोऽग्न्यादिकोणेषु मध्ये दिक्षु च ॐ हृदयाय नमः, नं शिरसे<br>
स्वाहा, मं शिखायै वषट्, शिं कवचाय हुं, वां नेत्रत्रयाय<br>
वौषट्, यम् अस्त्राय फट् ।<br>
इति पूजयेत् ।<br>
ततः पूर्ववदनन्तादीन्पूजयेत् ।<br>
तत उत्तरादिक्रमेण वामावर्त्तेन उमादीन्पूजयेत् ।<br>
ततो इन्द्रादीन्वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ९ ॥</p>
<p>अस्य पुरश्चरणं षट्त्रिंशल्लक्षजपः ।<br>
पायसैराज्यसम्मिश्रैः षट्त्रिंशत्सहस्रहोमः ।</p>
<p>तथा च-</p>
<p>तत्त्वलक्षं जपेन्मन्त्रं दीक्षितः शैववर्त्मना ।<br>
तावत्सङ्ख्यसहस्राणि जुहुयात्पायसैः शुभैः ॥<br>
अत्र तत्त्वशब्देन षट्त्रिंशत्तत्त्वमुच्यते अन्तरङ्गत्वात् ॥ १० ॥</p>
<p>मन्त्रान्तरम्</p>
<p>अर्घीशो वह्निशिखरो लान्तस्थो दान्द ईरितः ।<br>
फडन्तश्चण्डमन्त्रोऽयं त्रिवर्णात्मा समीरितः ॥ ११ ॥</p>
<p>अस्य पूजा-</p>
<p>प्रातःकृत्यादिशैवोक्तपीठन्यासान्तं विधाय ऋष्यादिन्यासं<br>
कुर्यात् ।</p>
<p>यथा-</p>
<p>शिरसि त्रित-ऋषये नमः, मुखे अनुष्टुप्छन्दसे नमः हृदि<br>
चण्डेश्वराय देवतायै नमः ।</p>
<p>तथा च निबन्धे-</p>
<p>अस्य त्रितो मुनिः प्रोक्तश्छन्दोऽनुष्टुबुदाहृतम् ।<br>
चण्डेश्वरो देवता इत्यादि ॥ १२ ॥</p>
<p>ततः कराङ्गन्यासौ-</p>
<p>दीप्त फट् अङ्गुष्ठाभ्यां नमः ।<br>
ज्वल फट् तर्जनीभ्यां स्वाहा ।<br>
ज्वालिनी फट् मध्यमाभ्यां वषट् ।<br>
ज्ञेय फट् अनामिकाभ्यां हुम् ।<br>
हन फट् कनिष्ठाभ्यां वौषट् ।<br>
सर्वज्वालिनि फट् करतलपृष्ठाभ्यां फट् ।<br>
एवं हृदयादिषु ॥</p>
<p>तथा च प्रपञ्चसारे-</p>
<p>दीप्तज्वलज्वालिनीति ज्ञेयेन तु हनेन च ।<br>
सर्वज्वालिनिसंयुक्तैः फडन्तैरङ्गमाचरेत् ॥ १३ ॥</p>
<p>ततो ध्यानम्-</p>
<p>चण्डेश्वरं रक्ततनुं त्रिनेत्रं, रक्तांशुकाढ्यं हृदि<br>
भावयामि ।<br>
टङ्कं त्रिशूलं स्फटिकाक्षमालां, कमण्डलुं<br>
विभ्रतमिन्दुचूडम् ॥</p>
<p>एवं ध्यात्वा मानसैः सम्पूज्यार्घ्यस्थापनं कुर्यात् ॥ १४ ॥<br>
ततः शैवोक्तपीठपूजां विधाय ठमिति बीजेन मूर्तिं सङ्कल्प्य,<br>
पुनर्ध्यात्वा आवाहनादि पञ्चपुष्पाञ्जलिदानपर्यन्तम्<br>
आवरणपूजामारभेत् ।</p>
<p>तद्यथा-</p>
<p>अङ्गैः प्रथममावरणं मातृभिर्द्वितीयम् इन्द्रादिभिस्तृतीयं<br>
वज्रादिभिश्चतुर्थम् ।<br>
ततो धूपादिविसर्जनान्तं कर्म समापयेत् ॥ १५ ॥<br>
अस्य पुरश्चरणं त्रिलक्षजपः ।</p>
<p>तथा च-</p>
<p>वर्णलक्षं जपेन्मन्त्रं होमः कुर्याद्दशांशतः ।<br>
मधुरत्रयसंयुक्तैः शुद्धैश्च तिलतण्डुलैः इति शिवमन्त्राः ॥ १६<br>
॥</p>
<p>अथ क्षेत्रपालमन्त्रः</p>
<p>मन्त्रदेवप्रकाशिकायाम्-</p>
<p>क्षौमिति बीजादिक्षेत्रपालाय इत्युपेतनमोऽन्तः ।<br>
अयं प्रणवादिर्वा मन्त्रः ॥</p>
<p>तथा च-</p>
<p>वर्णान्त्यमौविन्दुयुतं क्षेत्रपालाय हृन्मनुः ।<br>
ताराद्यो वसुवर्णोऽयम् ।<br>
क्षेत्रपालस्य ईरितः ॥ १७ ॥</p>
<p>अस्य पूजा-</p>
<p>प्रातःकृत्यादि प्राणायामान्तं विधाय धर्मादिकल्पितं<br>
पीठं विन्यस्य ऋषादिन्यासं कुर्यात् ।</p>
<p>यथा-</p>
<p>अस्य ब्रह्म ऋषिरनुष्टुप्छन्दः क्षेत्रपालो देवता क्षौं बीजम्<br>
आत्मेति शक्तिः षड्दीर्घयुक्तेन बीजेनैवाङ्गन्यासम् ॥ १८ ॥</p>
<p>ततो ध्यानम्-</p>
<p>भ्राजच्चण्डजटाधरं त्रिनयनं नीलाञ्जनादिप्रभं,<br>
दोर्दण्डात्तगदाकपालमरुणस्रग्गवस्त्रोज्ज्वलम् ।<br>
घण्टामेखलघर्घरध्वनिमिलज्झङ्कारभीमं विभुं,<br>
वन्देऽहं सितसर्पकुण्डलधरं श्रीक्षेत्रपालं सदा ।</p>
<p>एवं ध्यात्वा, मानसैः सम्पूज्य, अर्घ्यस्थापनं कृत्वा,<br>
धर्मादिकल्पितपीठपूजां विधाय, पुनर्ध्यात्वा, आवाहनादि-<br>
पञ्चपुष्पाञ्जलिदानपर्यन्तं विधाय आवरण पूजामारभेत ।</p>
<p>तद्यथा-</p>
<p>अङ्गैः प्रथममावरणम्, अनलाक्ष-अग्निकेश-कराल-<br>
घण्टारवमहाक्रोध-पिशिताशन-पिङ्गलाक्ष-<br>
ऊर्ध्वकेशैरष्टाभिर्द्वितीयम्, ईन्द्रादिभिस्तृतीयं,<br>
वज्रादिभिश्चतुर्थम् ।<br>
ततो धूपादिविसर्जनान्तं कर्म समापयेत् ॥ १९ ॥<br>
अस्य पुरश्चरणं लक्षजपः ।<br>
साज्येन चरुणा दशांशहोमः ।</p>
<p>तथा च निबन्धे-</p>
<p>लक्षमेकं जपेन्मन्त्रं जुहुयात्तद्दशांशतः ।<br>
चरुणा घृतसिक्तेन ततः क्षेत्रेशमर्चयेत् ॥ २० ॥</p>
<p>मन्त्रदेवप्रकाशिकायान्तु-</p>
<p>प्रणवरहितोऽयं मन्त्रः ।<br>
तस्य पुरश्चरणमयुतसङ्ख्यको जपः ॥ २१ ॥</p>
<p>अथास्य बलिविधानम</p>
<p>रात्रौ गृहाङ्गने स्थण्डिलं कृत्वा, तत्र देवं सपरिवारं<br>
सम्पूज्य, देवस्य करस्थितकपाले बलिमन्त्रेण त्रिवारं वलिं दत्त्वा,<br>
परिवारेभ्यः स्वस्वनामभिर्बलिं दद्यात् ॥ २२ ॥</p>
<p>वलिमन्त्रस्तु-</p>
<p>एह्येहि विदुषि सरु सुरु भञ्जय भञ्जय तर्जय तर्जय विघ्न विघ्न<br>
महाभैरव क्षेत्रपाल वलिं गृह्ण गृह्ण स्वाहा ।</p>
<p>तथा च-</p>
<p>पूर्वमेहिद्वयं पश्चाद्विदुषि स्यात् सुरुद्वयम् ।<br>
भञ्जयद्वितयं भूयस्तर्जयद्वितयं पुनः ।<br>
ततो विघ्नपदद्वन्द्वं महाभैरव तत्परम् ।<br>
क्षेत्रपाल वलिं गृह्णद्वयं पावकसुन्दरी ॥</p>
<p>यद्वा-</p>
<p>एह्येहि तुरु तुरु सुरु सुरु जम्भ जम्भ हन हन विघ्नं नाशय<br>
नाशय महाबलिं क्षेत्रपाल गृह्ण गृह्ण स्वाह इति ।<br>
एष बलिविधिः सर्वग्रहनिवारको विजयश्रीकरश्च भवति ॥ २३ ॥<br>
बलिमपि सोपदंशवृहत्पिण्डेन दद्यात् ।</p>
<p>फलन्तु-</p>
<p>बलिदानेन सन्तुष्टः क्षेत्रपालः प्रयच्छति ।<br>
कान्तिमेधाबलारोग्यतेजःपुष्टियशः श्रियः ॥ २४ ॥</p>
<p>अथ वटुकभैरवमन्त्रः</p>
<p>चतुर्थ्यन्तवटुकायेति आपदुद्धारणचतुर्थ्यन्तशब्दोपेत-<br>
कुरुद्वयुक्त चतुर्थ्यन्तवटुक-<br>
शब्दोपेतहृल्लेखासम्पुटितमेकविंशत्यक्षरम् ।</p>
<p>तथा च निबन्धे-</p>
<p>उद्धरेद्वटुकं ङेऽन्तमापदुद्धरणं तथा ।<br>
कुरुद्वयं पुनर्ङेऽन्तं वटुकान्तं समुद्धरेत् ।<br>
एकविंशत्यक्षरात्मा शक्तिरुद्धो महामनुः ॥ २५ ॥</p>
<p>अस्य पूजा-</p>
<p>प्रातःकृत्यादि प्राणायामान्तं विधाय पीठन्यासं कुर्यात् ।</p>
<p>तद्यथा-</p>
<p>धर्माद्यनैश्वर्यान्तं देहे विन्यस्य ऋष्यादिन्यासं कुर्यात् ।<br>
शिरसि बृहदारण्यक-ऋषये नमः, मुखे गायत्रीच्छन्दसे नमः,<br>
हृदि वटुकभैरवाय देवतायै नमः ॥ २६ ॥</p>
<p>ततो मूर्तिन्यासः-</p>
<p>ह्रों वोम् ईशानान्य नमः अङ्गुष्ठयोः ।<br>
ह्रें वें तत्पुरुषाय नमः तर्जन्योः ।<br>
ह्रुं वुम् अघोराय नमः मध्यमयोः ह्रिं विं वामदेवाय<br>
नमः अनामिकयोः ।<br>
ह्रः वः सद्योजाताय नमः कनिष्ठयोः ।<br>
पुनस्तत्तदङ्गुलीभिः शिरोवदनहृद्रगुह्यपादेषु<br>
तत्तद्वीजादिकास्तन्मूर्त्तीर्न्यसेत् ।<br>
तथा ऊर्ध्वप्राग्दक्षिणोदीच्यपश्चिमेषु च ता न्यसेत् ।</p>
<p>तथा च निबन्धे-</p>
<p>अङ्गुलीदेहक्त्रेषु मूर्त्तीर्न्यस्येद्यथा पुरा ।<br>
सत्यादिपञ्चह्रस्वाढ्यशक्तिबीजपुरःसरम् ॥ वकारं<br>
पञ्चह्रस्वाढ्यमीशानादिषु योजयेदिति ॥ २७ ॥</p>
<p>ततः कराङ्गन्यासौ-</p>
<p>ॐ ह्रां वाम् अङ्गुष्ठाभ्यां नमः इत्यादि ।<br>
ॐ ह्रां वां हृदयाय नमः इत्यादि ।<br>
षड्दीर्घभाजा बीजद्वयेन कुर्यात् ।</p>
<p>तथा च निबन्धे-</p>
<p>षड्दीर्घयुक्तया शक्त्या वकारेण तत्तथा ।<br>
अङ्गानि जातियुक्तानि प्रणवाद्यानि कल्पयेत् ॥ २८ ॥</p>
<p>ततो ध्यानम्-</p>
<p>अस्य ध्यानं त्रिधा प्रोक्तं सात्त्विकादिप्रभेदतः ।</p>
<p>तत्र सात्त्विकै यथा-</p>
<p>वन्दे बालं स्फटिकसदृशं कुण्डलीद्भासिवक्त्रं,<br>
दिव्याकल्पैर्नवमणिमयैः किङ्किणीनूपुराद्यैः ।<br>
दीप्ताकारं विशदवदनं सुप्रसन्नं त्रिनेत्रं, हस्तब्जाभ्यां<br>
वटुकमनिशं शूलदण्डौ दधानम् ॥ २९ ॥</p>
<p>राजसं यथा-</p>
<p>उद्यद्भास्करसन्निभं त्रिनयनं रक्ताङ्गरागस्रजं, स्मेरास्यं<br>
वरदं कपालमभयं शूलं दधानं करैः ।<br>
नीलग्रीवमुदारभूषणशतं शीताशुचूडोज्ज्वलं<br>
बन्धूकारुणवाससं भयहरं देवं सदा भावये ॥ ३० ॥</p>
<p>तामसं यथा-</p>
<p>ध्यायेन्नीलाद्रिकान्तिं शशिशकलधरं मुण्डमालं महेशं,<br>
दिग्वस्त्रं पिङ्गलाक्षं डमरुमथ सृणिं खड्गशूलाभयानि ।<br>
नागं घण्टां कपालं करसरसिरुहैर्विभ्रतं<br>
भीमदंष्ट्रं, सर्पाकल्पं त्रिनेत्रं मणिमयविलसत्<br>
किङ्किणीनूपुराढ्यम् ॥ ३१ ॥</p>
<p>सात्त्विकं ध्यानमाख्यातमपमृत्युविनाशनम् ।<br>
आयुरारोग्यजननमपवर्गफलप्रदम् ॥ ३२ ॥<br>
राजसं ध्यानमख्यातं धर्मकामार्थसिद्धिदम् ।<br>
तामसं शत्रुशमनं कृत्याभूतगदापहम् ॥ ३३ ॥</p>
<p>एवं ध्यात्वा मानसैः सम्पूज्यार्घ्यस्थापनं कुर्यात् ॥ ३४ ॥</p>
<p>अस्य पूजायन्त्रम्-</p>
<p>धर्माधर्मादिभिः कॢप्तपीठे पङ्कजशोभिते ।<br>
षट्कोणान्तस्त्रिकोणस्थे व्योमपङ्कजशोभिते ॥ ३५ ॥ (चित्र २६)</p>
<p>ततो मूलेन मूर्तिं सङ्कल्प्य पूर्ववद्ध्यात्वा आवाहनादिकं<br>
कुर्यात् ॥</p>
<p>तत्र क्रमः-</p>
<p>मूलादिसद्योजातमन्त्रेणावाहनम् ।<br>
मूलादिवामदेवेन स्थापनम् ।<br>
मूलेन सान्निध्यम् ।<br>
अघोरेण सन्निरोधनम् ।<br>
तत्पुरुषेण योनिमुद्राप्रदर्शनम् ।<br>
ईशानेन वन्दनमिति विशेषः ।<br>
कर्णिकायां दिक्षु कोणेषु ईशानादीन्यजेत् ।<br>
एतत्प्रथमावरणम् ।<br>
ततो व्योमपङ्कजदलेषु असिताङ्गादीन्भैरवान्यजेत् ॥ ३६ ॥</p>
<p>तद्यथा-</p>
<p>असिताङ्गो रुरुश्चण्डः क्रोधश्चोन्मत्तभैरवः ।<br>
कपाली भीषणश्चैव सहारश्चाष्टभैरवाः ।<br>
एतैरष्टाभिर्द्वितीयावरणम् ॥ ३७ ॥<br>
ततः षट्कोणेषु पूर्वादि ॐ ह्रां वां हृदयाय नमः इत्यादिना<br>
षडङ्गानि पूजयेत् ॥ ३८ ॥<br>
ततः पूर्वादितो डाकिनी-राकिनी-लाकिनी-काकिनी-शाकिनी-<br>
हाकिनी-मालिनी-देवी-पुत्रान्पूजयेत्, एतत्तृतीयावरणम् ।<br>
अष्टदिक्षु उमापुत्रान् रुद्रपुत्रान्मातृपुत्रान्दक्षिणतो यजेत् ।<br>
ऊर्द्ध्वे-ऊर्ध्वमुखीपुत्रान् अधोऽधोमुखीपुत्रान्पूजयेत्,<br>
एतच्चतुर्थावरणम् ।</p>
<p>तथा च शारदायाम्-</p>
<p>पूर्वादीशानपर्यन्तं तद्बहिः पूजयेदिमान् ।<br>
डाकिनीपुत्रकान्पूर्वं राकिणी-पुत्रकांस्ततः ।<br>
लाकिनीपुत्रकान्पश्चात्काकिनीपुत्रकांस्तथा ।<br>
शाकिनी-प्त्रकान्भूयो हाकिनीपुत्रकान्पुनः ।<br>
मालिनी पुत्रकान्पश्चाद्देवोपुत्रांस्ततः परम् ।<br>
तथोमारुद्रमातॄणां पुत्रान् दक्षिणतो न्यसेत् ।<br>
ऊर्ध्वमुख्या सुतानूर्ध्वमधोमुखाः सुतानधः ।<br>
इति सम्पूजयेन्मन्त्री पुत्रवर्गांस्त्रयोदश इति ॥ ३९ ॥</p>
<p>तद्बहिरष्टदलेषु दिक्पालान्वटुकरूपान्पूजयेत् ।<br>
तद्बहिः पूर्वे ॐ ब्रह्माणीपुत्राय नमः, एवम् ईशाने<br>
माहेश्वरीपुत्राय, उत्तरे वैष्णवीपुत्राय, अनिले कौमारीपुत्राय,<br>
पश्चिमे इन्द्राणीपुत्राय, नैर्-ऋते महालक्ष्मीपुत्राय, याम्ये<br>
वाराही पुत्राय, अग्निकोणे चामुण्डापुत्राय, एतत्पञ्चमावरणम् ।</p>
<p>तथा च निबन्धे-</p>
<p>ब्रह्माणीपुत्रकं पूर्वे माहेशीपुत्रमैश्वरे ।<br>
वैष्णवीपुत्रकं सौम्ये कौमारीपुत्रमानिले ।<br>
इन्द्राणीपुत्रकं भूयः पश्चिमे पूजयेत्ततः ।<br>
महालक्ष्मीसुतं पश्चाद्रक्षोदिशि समर्चयेत् ।<br>
वाराहीपुत्रकं याम्ये चामुण्डापुत्रमानल ।<br>
तद्बहिर्दशदिक्षु हेतुकं त्रिपुरान्तकं वेतालं वह्निजिह्वं<br>
कालान्तकं करालम् एकपादं भीमरूपम् अचलं<br>
हाटकेश्वरञ्च पूजयेत् ।<br>
एतत्षष्ठावरणम् ।<br>
तत ईशानादिनिर्-ऋतिषु सकलेश्वरभूम्यन्तरीक्ष-<br>
स्वर्लोकनिष्ठान्योगीशान् योगिनीसहितान्पूजयेत् ।</p>
<p>यथा-</p>
<p>योगिनीसहितदिव्ययोगीशाय नमः ।<br>
एवं योगिनीसहितान्तरीक्ष-योगीशाय नमः ।<br>
योगिनीसहितभूमिष्ठयोगीशाय नमः ।<br>
एतत्सप्तमावरणम् ॥ ४० ॥</p>
<p>अस्य पुरश्चरणमेकविंशतिलक्षजपः ।<br>
त्रिमधुराप्लुतैर्दशांशहोमः ।</p>
<p>तथा च-</p>
<p>वर्णलक्षं जपेन्मन्त्रं हविष्याशी जितेन्द्रियः ।<br>
तद्दशांशं प्रजुहुयत्तिलैस्त्रिमधुराप्लुतैः ॥ ४१ ॥</p>
<h2 id="बलदनम">बलिदानम्</h2>
<p>अथ बलिदानम् -</p>
<p>पूर्वं विघ्नं दुर्गां समाराध्य वलिं दद्यात् ।<br>
शाल्यन्नं पललं सर्पिर्लाजचूर्णानि शर्करा ।<br>
गुडमिक्षुरसापूपैर्मध्वक्तैः परिमिश्रितैः ।<br>
कृत्वा कवलमाराध्य देवं प्रागुक्तवर्त्मना ।<br>
रक्तचन्दनपुष्पाद्यैर्निशि तस्मै वलिं हरेत् ॥ ४२ ॥</p>
<p>यद्वा-</p>
<p>अन्यूनाङ्गमजं हत्वा राजसं प्रागुदीरितम् ।<br>
बलिप्रदानसमये रिपूणां सर्वसैन्यकम् ।<br>
निवेदयेद्वलित्वेन वटुकाय विशिष्टधीः ॥ ४३ ॥<br>
विदर्भयेच्छक्रनाम्ना बलिमन्त्रमुदारधीः ।<br>
शत्रुपक्षस्य रुधिरं पिशितञ्च दिने दिने ।<br>
भक्षय स्वगणैः सार्द्धं सारमेय-समन्वितः ।<br>
बलिमन्त्रोऽयमाख्यातः सर्वेषां विजयप्रदः ॥ ४४ ॥<br>
अनेन बलिना तुष्टो वटुकः परसैन्यकम् ।<br>
सर्वं गणेभ्यो विभजेत्सामिषं क्रुद्धमानसः ।<br>
एवं कृते परसैन्यं क्षीयते नात्र संशयः ॥ ४५ ॥</p>
<p>अथ भैरवो -</p>
<p>यत्पादपङ्कजरजोऽमरवृन्दवन्द्यं, यद्योगतः परशिवः<br>
परमेश्वरोऽभूत् ।<br>
या सृष्टिपालनलयं तनुते त्रिमूर्त्त्या, सा शाम्भवी विजयते<br>
जगदेकमाता ॥ ४६ ॥</p>
<p>शारदायाम्-</p>
<p>अज्ञानतिमिर- ध्वंसि संसारार्णवतारकम् ।<br>
आनन्दबीजमवतादतर्क्यं त्रैपुरं महः ॥ ४७ ॥</p>
<p>अथ वक्ष्ये महाविद्यां त्रिपुरामतिगोपिताम् ।<br>
यां ज्ञात्वा सिद्धिसङ्घानामधिपो जायते नरः ॥ ४८ ॥</p>
<p>अथ त्रिपुरभैरवीमन्त्राः</p>
<p>अथ त्रिपुरायास्त्रैविध्यं बालाभैरवीसुन्दरीभेदेन ।</p>
<p>तथा च ज्ञानार्णवे-</p>
<p>त्रिपुरा त्रिविधा देवी त्रिशक्तिः परिगीयते ।</p>
<p>अथ व्युत्पत्तिमाह प्रपञ्चसारे-</p>
<p>त्रिमूर्तिसर्गाच्च पराभवत्वात्त्रयोमयीत्वाच्च परैव देव्याः ।<br>
लये त्रैलोक्यामपि पूरणत्वात्प्रायोऽम्बिकायास्त्रिपुरेति नाम ।</p>
<p>तथा च वाराहीतन्त्रे-</p>
<p>ब्रह्मविष्णु-महेशाद्यै-स्त्रिदशैरर्चिता पुरा ।<br>
त्रिपुरेति सदा नाम कथितं देवतैस्तव ॥ ४९ ॥</p>
<p>शारदायाम्-</p>
<p>वियद्भृगुहुताशस्थो भौतिको विन्दुशेखरः ।<br>
वियत्तदादि-केन्द्राग्निस्थितं वामाक्षिविन्दुमत् ।<br>
आकाशभृगुवह्निस्थो मनुः सर्गेन्दुखण्डवान् ।<br>
पञ्चकूटात्मिका विद्या वेद्या त्रिपुरभैरवी ।<br>
प्रथमं वाग्भवं कूटं द्वितीयं कामराजकम् ।<br>
तृतीयं शक्तिकूटञ्च त्रिभिर्बीजैरुदाहृतम् ॥</p>
<p>अस्यार्थः-</p>
<p>शिवचन्द्रवह्निवाग्भवम् ।<br>
शिवचन्द्रकामपृथ्वीवह्निश्चतुर्थस्वरविन्दुमान् ।<br>
शिवचन्द्ररेफयुक्तचतुर्दशस्वरविन्दुविसर्गः ॥ ४९क ॥</p>
<p>अस्या पूजा-</p>
<p>प्रातःकृत्यादि-प्राणायामान्तं विधाय पीठन्यासं कुर्यात् ।<br>
तत्र विशेषः ।<br>
पूर्वोक्तक्रमेण आधारशक्त्यादि ह्रीं ज्ञानात्मने नमः<br>
इत्यन्तं विन्यस्य हृत्पद्मस्य पूर्वादि-केशरेषु ॐ इच्छायै नमः<br>
एवं ज्ञानायै क्रियायै कामिन्यै कामदायिन्यै रत्यै रतिप्रियायै<br>
नन्दायै, मध्ये मनोन्मन्यै, तदुपरि ऐं परायै अपरायै<br>
परापरायै ह्स्रौः सदाशिवमहाप्रेतपद्मासनाय नमः ।<br>
इति पीठशक्तीः पीठमनुञ्च विन्यस्य ऋष्यादिन्यासं कुर्यात् ॥</p>
<p>यथा-</p>
<p>शिरसि दक्षिणामूर्त्तये ऋषये नमः, मुखे पङ्क्तिच्छन्दसे नमः<br>
हृदि त्रिपुरभैरव्यै देवतायै नमः, गुह्ये वाग्भवाय बीजाय<br>
नमः, पादयोः तार्तीयशक्तये नमः, सर्वाङ्गै कामबीजाय<br>
कीलकाय नमः ।</p>
<p>दक्षिणामूर्तिसंहितायाम्-</p>
<p>ऋषिस्तु दक्षिणामूर्तिरहं शिरसि विन्यसेत् ।<br>
छन्दः पङ्क्तिस्तुविज्ञेयं मुखे विन्यस्य देवताम् ।<br>
हृदये त्रिपुरेशानीं वाग्भवं बीजमुच्यते ।<br>
शक्तिबीजं शक्तिरेव कामबीजञ्च कीलकम् ।<br>
ततो नाभ्यादिचरणपर्यन्तं ह्स्रैं नमः,<br>
हृदयान्नाभिपर्यन्तं ह्सक्ल्रीं नमः, शिरसो हृदयान्तं ह्स्रौं<br>
नमः एवम् आद्यबीजं दक्षिणकरे, द्वितीयं वामकरे,<br>
तृतीयमुभयकरे ।<br>
ततो मूर्ध्नि मूलाधारे हृदि यथासङ्ख्यं त्रीणि बीजानि न्यसेत् ।</p>
<p>तथा च निबन्धे-</p>
<p>नाभेराचरणं न्यस्येद्वाग्भवं मन्त्रवित्तमः ।<br>
हृदयान्नाभिपर्यन्तं कामबीजं प्रविन्यसेत् ।<br>
शिरसो हृत्प्रदेशान्तं तार्तीयं विन्यसेत्ततः ।<br>
आद्यं द्वितीयं करोयोस्तार्तीयमुभयोर्न्यसेत् ।<br>
मूर्ध्नाधारे हृदि न्यसेत् भूयो बीजत्रयं क्रमात् ॥ ५० ॥</p>
<p>ततो नवयोनिन्यासः-</p>
<p>अद्यबीजं दक्षकर्णे, द्वितीयबीजं वामकर्णं, तृतीय बीजं<br>
चुवुके ।<br>
एवं गण्डयोर्वदने नेत्रयोर्नसि अंसयोर्जठरे कूर्परयोः कुक्षौ<br>
जानुनोर्लिङ्गाग्रे पादयोर्गुह्ये पार्श्वयोः हृदयाम्बुजे स्तनयो;<br>
कण्ठे ॥</p>
<p>तथा च निबन्धे-</p>
<p>नवयोन्यात्मकं न्यासं कुर्यात् वीजैस्त्रिभिः क्रमात् ।<br>
कर्णयोश्चिबुके भूयो गण्डयोर्वदने पुनः ।<br>
नेत्रयोर्नसि विन्यस्य अंसयोर्जठरे पुनः ।<br>
ततः कूर्परयो कुक्षौ जानुनोर्ध्वजमूर्द्धनि ।<br>
पादयोर्गुह्यदेशे च पार्श्वयोर्हृदयाम्बुजे ।<br>
स्तनद्वये कण्ठदेशे त्रीणि बीजानि विन्यसेत् ॥ ५१ ॥</p>
<p>ततो रत्यादिन्यासः-</p>
<p>मूलधारे ऐं रत्यै नमः, हृदि क्लीं प्रीत्यै नमः, भ्रूमध्ये<br>
सौः मनोभवायै नमः, पुनर्भ्रूमध्ये सौः अमृतेश्यै नमः,<br>
हृदि क्लीं योगेश्यै नमः, मूलाधारे ऐं विश्वयोन्यै नमः ।</p>
<p>तथा च निबन्धे-</p>
<p>मूले रतिं हृदि प्रोतिं भ्रूवोर्मध्ये मनोभवाम् ।<br>
बालाबीजैस्त्रिभिर्न्यसेत् स्थानेष्वेतेषुविलोमतः ।<br>
अमृतेशीञ्च योगेशीं विश्वयोनिं क्रमादिमाः ।<br>
विलोमबीजैर्विन्यस्य मूर्तिन्यासमथाचरेत् ॥ ५२ ॥</p>
<p>अथ मूर्तिन्यासः-</p>
<p>मूर्ध्नि स्ह्रोम् ईशानमनोभवाय नमः, वक्त्रे स्ह्रें<br>
तत्पुरुषमकरध्वजाय नमः, हृदि स्ह्रुम् अघोरकुमारकन्दर्पाय<br>
नमः, गुह्ये स्ह्रिं वामदेवमन्मथाय नमः, पादयोः स्ह्रं<br>
सद्योजात कामदेवाय नमः ।<br>
एकमूर्ध्वप्राग्याम्योत्तरपश्चिमेषु मुखेषु ईशानमनोभवादि<br>
पञ्चमूर्तीस्तत्तद्वीजपूर्विका न्यसेत् ।</p>
<p>तथा च निबन्धे-</p>
<p>स्वस्वबीजादिकं सर्वं मूर्ध्नीशान नमोभवम् ।<br>
न्यसेद्वक्त्रेतत्पुरुषमकरध्वजमात्मवित् ।<br>
हृद्यघोरकुमाराख्यं कन्दर्पं तदन्तरम् ।<br>
गुह्यदेशे प्रविन्यस्येद्वामदेवादि-मन्मथम् ।<br>
सद्योजात कामदेवं पादयोर्विन्यसेत्ततः ।<br>
ऊर्ध्वप्राग्दक्षिणोदीच्यपश्चिमेषु मुखेषु तान् ।<br>
प्रविन्यस्येद्यथापूर्वं भृगुव्योमाग्निसंस्थिम् ।<br>
सत्यादि-पञ्चह्रस्वाढ्यं लीजमेषां प्रकीर्तितम् ॥ ५३ ॥</p>
<p>ततो बाणन्यासः-</p>
<p>द्रां द्राविण्यै नमः अङ्गुष्ठयोः ।<br>
द्रीं क्षोभिण्यै नमः तर्जन्योः ।<br>
क्लीं वशीकरण्यै नमः मध्यमयोः ।<br>
ब्लूम् आकर्षिण्यै नमः अनामिकयोः ।<br>
सः सम्मोहिन्यै नमः कनिष्ठयोः ।</p>
<p>तथा च ज्ञानार्णवे-</p>
<p>पञ्चबाणान् क्रमेणैव कराङ्गुलीषु विन्यसेत् ।<br>
अङ्गुष्ठादिकनिष्ठान्तं क्रमेण परमेश्वरि ॥ ५४ ॥<br>
ततस्तेषु स्थानेषु यथाक्रमं कामन्यासं कुर्यात् ।</p>
<p>यथा-</p>
<p>ह्रीं कामाय नमः, क्लीं मन्मथाय नमः, ऐं कन्दर्पाय<br>
नमः, ब्लूं मकरध्वजाय नमः, स्त्रीं मीनकेतनाय नमः ।<br>
ततो मूर्ध्नि पादे वक्त्रे गुह्ये हृदि पूर्वोक्तबाणान् कामांश्च<br>
न्यसेत् ।</p>
<p>तथा ज्ञानार्णवे-</p>
<p>थान्तद्वयं समुद्धृत्य वह्निसंस्थं क्रमेण हि ।<br>
मुखवृत्तेन नेत्रेण वामेन परिमण्डितम् ।<br>
वाणद्वयमिदं प्रोक्तं मादनं भूमिसंस्थितम् ।<br>
चतुर्थस्वरविन्द्वाढ्यं नादरूपं वरानने ।<br>
फान्तं शक्रसमारूढं वामकर्णविभूषितम् ।<br>
विन्दुनादसमायुक्तं सर्गवांश्चन्द्रमाः प्रिये ।<br>
पञ्चवाणान् महेशानि नामानि शृणु पार्वति ।<br>
द्रावणक्षोभणौ वश्यस्तथाकर्षणसञ्ज्ञकः ।<br>
तथोन्मादः क्रमेणैव नामानि परमेश्वरि ।<br>
न्यासे तु सर्वत्र स्त्रिलिङ्गेन प्रयोगः ।</p>
<p>तथा च निबन्धे-</p>
<p>द्रामाद्यान्द्राविणीं मूर्ध्नि द्रीमाद्यां क्षोभणीं पदे ।<br>
क्लीं वशीकरणीं वक्त्रे गुह्ये ब्लूं बीजपूर्विकाम् ।<br>
आकर्षणीं हृदि पुनः सर्गान्तर्भृगुसंयुताम् ।<br>
सम्मोहनीं क्रमादेवं बाण न्यासोऽयमीरितः ।<br>
तत्रोन्मादसम्मोहनयोरेकपर्यायत्वम् ।<br>
कामास्तत्रैव विज्ञेयास्तेषां बीजानि संशृणु ।<br>
पराबीजं मध्यबाणं वाग्भवं परमेश्वरि ।<br>
तूर्यबाणं ततश्चैव स्त्रीबीजञ्च क्रमात् प्रिये ।<br>
पञ्चकामा इमे देवि नामानि शृणु वल्लभे ।<br>
काममन्मथकन्दर्पमकरध्वजसञ्ज्ञकाः ।<br>
मीनकेतुर्महेशानि पञ्चमः परिकीर्तितः ।<br>
पञ्चकामांस्ततो देवि बाणस्थानेषु विन्यसेत् ॥ ५५ ॥</p>
<p>ततः कराङ्गन्यासौ-</p>
<p>ह्स्राम् अङ्गुष्ठाभ्यां नमः ।<br>
ह्स्रीं तर्जनीभ्यां स्वाहा ।<br>
हस्रं मध्यमाभ्यां वषट् ।<br>
ह्स्रैम् अनामिकाभ्यां हुम् ।<br>
ह्स्रौं कनिष्ठाभ्यां वौषट् ।<br>
ह्स्रः करतलपृष्ठाभ्यां फट् ।<br>
एवं हृदयादिषु ।<br>
षड्दीर्घयुक्तेनाद्येन बीजेनाङ्गक्रिया मनोः ॥ ५६ ॥</p>
<p>ततः सुभगादिन्यासः-</p>
<p>भाले ऐं क्लीं ब्लूं स्त्रीं सः सुभगायै नमः ।<br>
भ्रूमध्ये ऐं क्लीं ब्लूं स्त्रीं सः भगायै नमः ।<br>
वदने ऐं क्लीं ब्लूं स्त्रीं सः भगसर्पिण्यै नमः ।<br>
कण्ठिकायाम् ऐं क्लीं ब्लूं स्त्रीं सः भगमालिन्यै नमः ।<br>
कण्ठे ऐं क्लीं ब्लूं स्त्रीं सः अनङ्गायै नमः ।<br>
हृदि ऐं क्लीं ब्लूं स्त्रीं सः अनङ्गकुसुमायै नमः ।<br>
नाभौ ऐं क्लीं ब्लूं स्त्रीं सः अनङ्गमेखलायै नमः ।<br>
लिङ्गमूले ऐं क्लीं ब्लूं स्त्रीं सः अनङ्गमदनायै नमः ।</p>
<p>तथा च निबन्धे-</p>
<p>भाल-भ्रूमध्ये-वदन-कण्ठिकाकण्ठहृत्सु च ।<br>
नाभ्यधिष्ठानयोः पञ्चताराद्याः सुभगादिकाः ।<br>
न्यस्तव्या विधिना देव्यो मन्त्रिणा सुभगा भगा ।<br>
भगसर्पिण्यथ परा भगमालिन्यतः परम् ।<br>
अनङ्गानङ्गकुषुमा भूयश्चानङ्गमेखला ।<br>
अनङ्गमदना सर्वा मदविभ्रमविह्वलाः ।<br>
वाक्कामबीजं ब्लूं स्त्रीं सस्ताराः पञ्चोदितास्त्वमी ॥</p>
<p>ततो भूषणन्यासः ।</p>
<p>तद्यथा-</p>
<p>शिरसि अं नमः ।<br>
भाले आं नमः ।<br>
भ्रुवोः इम् ईम् ।<br>
कर्णयोः उम् ऊम् ।<br>
नेत्रयोः ऋ ॠम् ।<br>
नसि ऌम् ।<br>
गण्डयोः ॡम् एम् ।<br>
ओष्ठयोः ऐं ॐ ।<br>
अधोदन्ते औम् ।<br>
ऊर्ध्वदन्ते अम् ।<br>
मुखे अः ।<br>
चिबुके कम् ।<br>
गले खम् ।<br>
कण्ठे गम् ।<br>
पार्श्वयोः घं ङम् ।<br>
स्तनद्वद्वे चं छम् ।<br>
दोर्मूलयोः जं झम् ।<br>
कूर्परयोः ञं टम् ।<br>
पाण्योः ठं डम् ।<br>
करपृष्ठयोः ढं णम् ।<br>
नाभौ तम् ।<br>
गुह्ये थम् ।<br>
ऊर्वोः दं घम् ।<br>
जानुनोः नं पं जङ्घयोः फं बम् ।<br>
स्फिचोः भं मम् ।<br>
पत्तलयोः यम् ।<br>
चरणाङ्गुष्ठयोः रम् ।<br>
काञ्च्यां वम् ।<br>
ग्रीवायां लम् ।<br>
कटके लम् ।<br>
हृदि शम् ।<br>
गुह्ये क्षम् ।<br>
कर्णयोः षम् ।<br>
गण्डयोः सम् ।<br>
मौलौ हम् ।<br>
सर्वत्र नमोऽन्तेन न्यसेत् ।</p>
<p>तथा च तन्त्रान्तरे-</p>
<p>न्यसेच्छिरसिभालभ्रूकर्णाक्षियुगले नसि ।<br>
गण्डयोरोष्ठयोर्दन्तपङ्क्त्योरास्ये न्यसेत्स्वरान् ।<br>
चिबुके च गले कण्ठे पार्श्वयोः स्तनयुग्मके ।<br>
दोर्मूलयोः कर्पूरयोः पाण्योस्तत्पृष्ठदेशतः ।<br>
नाभौ गुह्ये पुनश्चोर्वोर्जानुनोर्जङ्घयोस्ततः ।<br>
स्फिचोः पत्तलयोः पश्चाच्चरणाङ्गुष्ठयोर्द्वयोः ।<br>
कादिवान्तान्न्यसेद्वर्णान् स्थानेष्वेषु समाहितः ।<br>
काञ्च्यां ग्रैवेयके पश्चात्कटके हृदि गुह्यके ।<br>
कर्णयोर्गण्डयोर्मौलौ बललान् शक्षषान्सहौ ।<br>
अष्टाविमान्प्रविन्न्यसेदेवं देशिकसत्तमः ॥ ५८ ॥ ततस्त्रिखण्डां<br>
मुद्रां बद्ध्वा ध्यायेत् ।</p>
<p>यथा-</p>
<p>उद्यद्भानुसहस्रकान्तिमरुणक्षौमां शिरोमालिकां,<br>
रक्तालिप्तपयोधारां जपवटीं विद्यामभीतिं वरम् ।<br>
हस्ताब्जैर्दधतीं त्रिनेत्रविलसद्रक्तारविन्दश्रियं देवीं<br>
वद्धहिमांशुरत्नमुकुटां वन्दे समन्दस्मिताम् ।</p>
<p>एवं ध्यात्वा मानसैः सम्पूज्य शङ्खस्थापनं कुर्यात् ॥ ५९ ॥</p>
<p>तत आधारशक्त्यादि ह्रीं ज्ञानात्मने नमः इत्यन्तं सम्पूज्य<br>
पूर्वादि केशरेषु मध्ये च-इच्छा ज्ञाना क्रिया पश्चात् कामिनी<br>
कामदायिनी ।<br>
रती रतिप्रिया नन्दा नन्दिनी स्यान्मनोन्मनी ।<br>
एताः प्रणवादि नमोऽन्ताः पूजयेत् ।<br>
तत ऐं परायै अपरायै परापरायै ह्सौः सदाशिव-महाप्रेत<br>
पद्मासनाय नमः ।<br>
इति सम्पूज्य प्राग्योनिमध्ययोन्यन्तराले श्रीविद्योक्तगुरुपङ्क्तीः<br>
पूजयेत् ।</p>
<p>निबन्धे वाग्भवं लोहितो रायै श्रीकण्ठो लोहितोऽनलः ।<br>
दीर्घवान ये परा पश्चादपरायै ह्सौः पुनः ।<br>
सदाशिवमहाप्रेतं ङेऽन्तं पद्मासनं नमः ।<br>
अनेन मनुना दद्यादासनं श्रीगुरुक्रमः ।<br>
प्राङ्मध्ययोन्यन्तराले पूजयेत् कल्पयेत्ततः ।<br>
पञ्चभिः प्रणवैर्मूर्ति तस्यामावाह्य देवताम् ।<br>
पूजयेदागमोक्तेन विधानेन समाहितः ।<br>
तारा वाक्शक्ति कमला ह्स्ख्फ्रें ह्सौः स्मृताः ।<br>
तदशक्तौ तु ॐ गुरुभ्यौ नमः, ॐ गुरुपादुकाभ्यो नमः, ॐ<br>
परमगुरुभ्यो नमः, ॐ परमगुरु पादुकाभ्यो नमः, ॐ<br>
परापरगुरुभ्यो नमः, ॐ परापरगुरुपादुकाभ्यो नमः, ॐ<br>
परमेष्ठिगुरुभ्यो नमः, ॐ परमेष्टिगुरुपादुकाभ्यो नमः, ॐ<br>
आचार्येभ्यो नमः, ॐ आचार्यपादुकाभ्यो नमः ॥ ६० ॥</p>
<p>अस्य पूजायन्त्रस्तु शारदायाम्-</p>
<p>पद्ममष्टदलोपेतं नवयोन्याढ्यकर्णिकम् ।<br>
चतुर्द्वारसमायुक्तं भूगृहं विलिखेत्ततः ॥ ६१ ॥ (चित्र २७)</p>
<p>ततः ऐं ह्रीं ह्स्ख्फ्रें ह्सौः इति मन्त्रेण विन्दुचक्रे देव्या मूर्ति<br>
सङ्कल्प्य त्रिखण्डमुद्रया पूर्ववद्देवीं ध्यात्वा आवाहयेत् ।<br>
ॐ देवेशि भक्तिसुलभे परिवारसमन्विते ।<br>
यावतत्त्वां पूजयिष्यामि तावत्त्वं सुस्थिरा भव ।<br>
पञ्चभिः प्रणवैर्मूर्तिं तस्यामावाह्य देवताम् ।<br>
तारा वाक्शक्तिकमला ह्स्ख्फ्रें ह्सौः स्मृताः ।<br>
इत्यावाह्यावाहनादि पञ्चपुष्पाञ्जलिदानपर्यन्तं<br>
विधायावरणपूजामारभेत् ॥</p>
<p>तद्यथा-</p>
<p>देव्या वामकोणे ऐं रत्यै नमः ।<br>
दक्षिणकोणे क्लीं प्रीत्यै नमः ।<br>
अग्निकोणे सौः मनोभवायै नमः ।<br>
ततः केशरेषु अग्न्यादिकोणेषु मध्ये दिक्षु च<br>
पूर्वोक्ताङ्गमन्त्रेण पूजयेत् ।</p>
<p>तथा च ज्ञानार्णवे-</p>
<p>अग्नीशासुरवायव्यमध्ये दिक्ष्वङ्गपूजनम् ।<br>
ततः उत्तरे द्रां द्राविण्यै नमः, द्रीं क्षोभिण्यै नमः, दक्षिणे<br>
क्लीं वशीकरण्यै नमः, ब्लूम् आकर्षण्यै नमः ।<br>
अग्रे सः सम्मोहिन्यै नमः ।<br>
ततः पञ्चकामान पूजयेत् ।</p>
<p>यथा-</p>
<p>उत्तरे ह्रीं कामाय नमः, क्लीं मन्मथाय ।<br>
दक्षिणे ऐं कन्दर्पाय, ब्लूं मकरध्वजाय ।<br>
अग्रे स्त्रीं मीनकेतवे ।<br>
नमः सर्वत्र ।</p>
<p>तथा च ज्ञानार्णवे-</p>
<p>उत्तरस्यां द्वयं देवि दक्षिणस्यां द्वयं दिशि ।<br>
अग्रे चैकं क्रमेणैव पञ्चबाणान् ततो यजेत् ।<br>
पञ्चकामांस्तथा देवि बाणवत् परिपूजयेत् ।</p>
<p>तथा च तत्रैव-</p>
<p>पञ्चकामाः पराबीजं मध्यबाणं वाग्भवं परमेश्वरि ।<br>
तूर्यबाणं ततश्चैव स्त्रीबीजञ्च क्रमात् प्रिये ।<br>
पञ्चकामा इमे देवि नामानि शृणु वल्लभे ।<br>
काममन्मथकन्दर्पमकरध्वजसञ्ज्ञकाः ।<br>
मीनकेतुर्महेशानि पञ्चमः परिकीर्तितः ।<br>
ततोऽष्टयोनिषु पूर्वादिक्रमेण ऐं क्लीं ब्लूं स्त्रीं सः<br>
सुभगायै नमः ।<br>
एवम् ऐं क्लीं ब्लूं स्त्रीं सः भगायै ।<br>
ऐं क्लीं ब्लूं स्त्रीं सः भगसर्पिण्यै ।<br>
ऐं क्लीं ब्लूं स्त्रीं सः भगमालिन्यै ।<br>
ऐं क्लीं ब्लूं स्त्रीं सः अनङ्गायै ।<br>
ऐं क्लीं ब्लूं स्त्रीं सः अनङ्गकुसुमायै ।<br>
ऐं क्लीं ब्लूं स्त्रीं सः अनङ्गमेखलायै ।<br>
ऐं क्लीं ब्लूं स्त्रीं सः अनङ्गमदनायै ।<br>
नमः सर्वत्र ।<br>
ततोऽष्टपत्रेषु पूर्वादिक्रमेण ॐ असिताङ्गब्राह्मीभ्यां नमः<br>
एवं ॐ रुद्रमाहेश्वरीभ्याम्, ॐ चण्डकौमारीभ्यां, ॐ<br>
क्रोधवैष्णवीभ्यां, ॐ उन्मत्तवाराहीभ्यां, ॐ<br>
कपालीन्द्राणीभ्यां, ॐ भीषणचामुण्डाभ्यां, ॐ<br>
संहारमहालक्ष्मीभ्याम् ।</p>
<p>तथा च निबन्धे-</p>
<p>अष्टयोनिष्वष्टशक्तीः पूजयेत् सुभगादिकाः ।<br>
मातरो भैरवाङ्कस्था मदविभ्रमविह्वलाः ।<br>
अष्टपत्रेषु सम्पूज्या यथावत् कुसुमादिभिः ।<br>
ततस्तद्वहिरिन्द्रादीन् वज्रादींश्च सम्पूज्य धूपादिविसर्जनान्तं<br>
कर्म समापयेत् ।<br>
किन्तु नैवेद्यानन्तरं श्रीविद्योक्तवलि चतुष्टयमत्र देयमिति ॥ ६२ ॥</p>
<p>अस्य पुरश्चरणं दशलक्षजपः ।<br>
होमस्तु पलाशकुसुमेन द्वादशसहस्रम् ।</p>
<p>तथा च निबन्धे-</p>
<p>दीक्षां प्राप्य जपेन्मन्त्रं तत्त्वलक्षं जितेन्द्रियः ।<br>
पुष्पैर्भानुसहस्राणि जुहुयाद्ब्रह्मवृक्षजैः ॥ ६३ ॥</p>
<p>अथ सम्पत्प्रदा-भैरवी</p>
<p>ज्ञानार्णवे-</p>
<p>यथेयं त्रिपुरा बाला तथा त्रिपुरभैरवी ।<br>
सम्पत्प्रदा नाम तस्याः शृणु निर्मलमानसे ।<br>
शिवचन्द्रौ वह्निसंस्थो वाग्भवं तदनन्तरम् ।<br>
कामबीजं तथा देवि शिवचन्द्रान्वितं ततः<br>
पृथ्वीबीजान्तवह्याढ्यं तार्तीयं शृणु वल्लभे ।<br>
शक्ति बीजे महेशानि शिववह्नी नियोजयेत् ।<br>
कुमार्याः परमेशानि हित्वा सर्गन्तु वैन्दवम् ।<br>
त्रिपुराभैरवी देवी महासम्पत्प्रदा मता ॥</p>
<p>अस्यार्थः-</p>
<p>त्रिपुराभैरवी विसर्गरहिता चेत् सम्पत्प्रदा भवति ॥ ६४ ॥</p>
<p>तन्त्रान्तरे-</p>
<p>सम्पत्प्रदा-भैरवी या तत्र तार्तीय बीजके ।<br>
सर्गं हित्वा ततो विन्दुं निक्षिपेत् सुरसुन्दरि ॥ ६५ ॥</p>
<p>अस्या ध्याम्-</p>
<p>आताम्रार्कसहस्राभां स्फुरच्चन्द्रकलाजटाम् ।<br>
किरीटरत्नविलसच्चित्रचित्रितमौक्तिकाम् ।<br>
स्रवद्रुधिरपङ्काढ्य मुण्डमालाविराजिताम् ।<br>
नयनत्रयशोभाढ्यां पुर्णेन्दुवदनान्विताम् ।<br>
मुक्ताहारलताराजत्पीनोन्नतघटस्तनीम् ।<br>
रक्ताम्बर-परीधानां यौवनोन्मत्तरूपिणीम् ।<br>
पुस्तकञ्चाभयं वामे दक्षिणे चाक्षमालिकाम् ।<br>
वरदानप्रदां नित्यां महासम्पत्प्रदां स्मरेत् ।<br>
न्यासपूजादिकञ्च पूर्ववत् ॥ ६६ ॥</p>
<p>अङ्गमन्त्रे तु विशेषः ।<br>
द्विरुक्तैस्तु त्रिभिर्बीजैः कराङ्गन्यासकल्पना ॥ ६७ ॥</p>
<p>अस्य पुरश्चरणं त्रिलक्षजपः ।</p>
<p>ज्ञानार्णवे-</p>
<p>बालावदस्याः पूजादि कुर्यात्साधकसत्तमः ।<br>
गुणलक्षं जपेन्मन्त्रं जुहुयात्तद्दशांशतः ॥ ६८ ॥</p>
<p>तन्त्रान्तरे-</p>
<p>न्यासपूजादिकं सर्वं कुमार्या इव सुव्रते ।<br>
एकलक्षं जपेन्मन्त्रं सिद्धये साधकोत्तमः ।<br>
इति वचनादेकलक्षजपपुरश्चरणमिति केचित् ।<br>
सिद्धविद्यात्वात् ॥ ६९ ॥</p>
<p>अथ कौलेशभैरवी</p>
<p>ज्ञानार्णवे-</p>
<p>सम्पत्प्रदाभैरवीवद्विद्धि कौलेशभैरवीम् ।<br>
हसाद्या सैव देवेशि त्रिषु वीजेषु पार्वति ।<br>
इत्यन्तु सहराद्या स्याद्ध्यानपूजादिकं तथा ।</p>
<p>अस्यार्थः-</p>
<p>त्रिकूटे सकारादिश्चेत्तदा कौलेशभैरवी भवति ॥ ७० ॥</p>
<p>अस्याः पूजाध्यानादिकं सम्पत्प्रदाभैरवीवद्वोध्यम् ॥ ७१ ॥</p>
<p>अथ सकलसिद्धिदा-भैरवी</p>
<p>ज्ञानार्णवे-</p>
<p>एतस्या एव विद्याया आद्यन्ते रेफवर्जिते ।<br>
तदेयं परमेशानि नाम्ना सकलसिद्धिदा ।<br>
सम्पत्प्रदाभैरवीवद्ध्यानपूजादिकम् ।</p>
<p>अस्यार्थः-</p>
<p>कौलेश-भैरवी आद्यन्ते रेफवर्जिता चेत्तदा सकलसिद्धिदा-<br>
भैरवी भवति ध्यानपूजादिकन्तु सम्पत्प्रदावत् ॥ ७२ ॥</p>
<p>अथ भयविध्वंसिनी-भैरवी</p>
<p>सम्पत्प्रदा-भैरवी आद्यन्ते रेफरहिता चेत्, तदा भयविध्वंसिनी<br>
भैरवी भवति ।<br>
दक्षिणामूर्तौ तथा दर्शनात्पूजादिकन्तु सम्पत्प्रदावत् ॥ ७३ ॥</p>
<p>अथ चैतन्यभैरवी -</p>
<p>ज्ञानार्णवे-</p>
<p>वाग्भवं बीजमुच्चार्य जीवप्राणसमन्वितम् ।<br>
सकला भुवनेशानी द्वितीयं बीजमुद्धरेत् ।<br>
जीवं प्राणं वह्निसंस्थं शक्रस्वरविभूषितम् ।<br>
विसर्गाढ्यं महेशानि विद्या त्रैलोच्यमातृका ॥ ७४ ॥</p>
<p>अस्यार्थः-</p>
<p>चन्द्रशिवद्वादशस्वरसंयुक्तं विन्दुनादाढ्यम् इति प्रथमं,<br>
चन्द्रकामपृथ्वीमहामाया इति द्वितीयम्, चन्द्र-शिववह्निबीजं<br>
चतुर्दशस्वरयुक्तं विसर्गाढ्यञ्च इति तृतीयम् ॥ ७५ ॥</p>
<p>अस्याः पूजायन्त्रं ज्ञानार्णवे-</p>
<p>त्रिकोणञ्चैव षट्कोणं वसुपत्रं वरानने ।</p>
<p>चतुसस्रं चतुर्द्वारमेवं मण्डलमालिखेत् ॥ ७६ ॥ (चित्र २८)</p>
<p>अस्याः पूजा-</p>
<p>प्रातःकृत्यादिकं विधाय आधारशक्त्यादि ह्रीं ज्ञानात्मने<br>
नमः इत्यन्तं कर्म समाप्य हृत्पद्मस्य पूर्वादिक्रमेण<br>
केशरेषु ॐ वामायै नमः एवं ज्येष्ठायै रद्र्यम् अम्बिकायै<br>
इच्छाये ज्ञानायै क्रियायै कुब्जिकायै चित्रायै विषघ्निकायै<br>
भूचर्यै आनन्दायै मध्ये ह्सौः सदाशिवमहाप्रेतपद्मासनाय<br>
नमः ।<br>
सम्पत्प्रदाबालाकौलेशीसकलसिद्धिदाविद्यानाम् एता वा<br>
पीठशक्तयः ज्ञानार्णवोक्तत्वात् ॥ ७७ ॥</p>
<p>ततः ऋष्यादिन्यासः-</p>
<p>शिरसि दक्षिणामूर्तये ऋषये नमः ।<br>
मुखे पङ्क्तिच्छन्दसे नमः ।<br>
हृदि चैतन्य-भैरव्यै देवतायै नमः ॥ ७८ ॥</p>
<p>ततः कराङ्गन्यासौ-</p>
<p>पूर्वबीजमुच्चार्यम् अङ्गुष्ठाभ्यां नमः ।<br>
द्वितीयबीजमुच्चार्य तर्जनीभ्यां स्वाहा ।<br>
तृतीयबीजमुच्चार्य मध्यमाभ्यां वषट् ।<br>
पुनः प्रथमबीजमुच्चार्य अनामिकाभ्यां हुम् ।<br>
द्वितीयबीजमुच्चार्य कनिष्ठाभ्यां वौषट् ।<br>
तृतीयबीजमुच्चार्य करतलपृष्ठाभ्यां फट् ।<br>
एवं हृदयादिषु ।</p>
<p>तथा च तत्रैव-</p>
<p>द्विरावृत्त्या षडङ्गानि न्यासं सर्वाङ्गरक्षणम् ।</p>
<p>ततो ध्यानम्-</p>
<p>उद्यद्भानुसहस्राभां नानालङ्कारभूषिताम् ।<br>
मुकाटाग्रलसच्चन्द्ररेखां रक्ताम्बरान्विताम् ।<br>
पाशाङ्कुशधरां नित्यां वामहस्ते कपालिनीम् ।<br>
वरदाभयशोभाढ्यां पीनोन्नत घनस्तनीम् ॥</p>
<p>एवं ध्यात्वा, मानसैः सम्पूज्य, शङ्खस्थापनं कृत्वा,<br>
आधारशक्त्यादिपीठपूजां विधाय<br>
वामाज्येष्ठादिपीठशक्तीः पीठमनुञ्च पूजयेत् ।</p>
<p>ततो भैरव्युक्त गुरुपङ्क्तीः सम्पूज्य, पुनर्ध्यात्वा<br>
आवाहनादिपञ्चपुष्पाञ्जलिदानपर्यन्तं विधाय<br>
आवरणपूजामारभेत् ॥ ८० ॥</p>
<p>तद्यथा-</p>
<p>अग्निकोणे प्रथमं बीजमुच्चार्य हृदयाय नमः ।<br>
ईशाने द्वितीयं बीजमुच्चार्य शिरसे स्वाहा ।<br>
नैर्-ऋते तृतीयं बीजमुच्चार्य शिखायै वषट् ।<br>
वायुकोणे पुनः प्रथमं बीजमुच्चार्य कवचाय हुम् ।<br>
मध्ये द्वितीयं बीजमुच्चार्य नेत्रत्रयाय वौषट् चतुर्दिक<br>
तृतीयबीमुच्चार्य अस्त्राय फट् ।<br>
ततः पूर्ववद्रत्यादिकं सम्पूज्य, अग्रे ॐ वसन्ताय नमः, वामे<br>
ॐ कामदेवाय नमः, दक्षिणे ॐ चापाय नमः ।<br>
ततः पूर्ववद्वाणान् पूजयेत् ।</p>
<p>ततः षट्कोणे पूर्वादि ॐ डाकिन्यै नमः ।<br>
एवं राकिण्यै लाकिन्यै काकिन्यै शाकिन्यै हाकिन्यै इति<br>
प्रणवादिनमोऽन्तेन पूजयेत् ।<br>
ततोऽष्टदलेषु पूर्वादि पूर्वोक्तानङ्गकुसुमादीन् पूजयेत् ।<br>
पत्राग्रेषु पूर्वादि ॐ परभृताय नमः, एभं सारसाय शुकाय<br>
मेघाह्वयाय मेघाय इति वा अपाङ्गाय भ्रूविलासाय हावाय<br>
भावाय ।</p>
<p>ततः इन्द्रादीन् वज्रादींश्च पूजयेत् ।<br>
ततो धूपादिविसर्जनान्तं कर्म समापयेत् ।<br>
अस्य पुरश्चरणं लक्षजपः ।</p>
<p>तथा च ज्ञानार्णवे-</p>
<p>लक्ष्यसङ्ख्याकं जपेन्मन्त्रमित्यादि ॥ ८१ ॥</p>
<p>अथ कामेश्वरीभैरवी</p>
<p>ज्ञानार्णवे-</p>
<p>कामेश्वरी च रुद्रार्णा पूर्वसिंहासने स्थिता ।<br>
एतस्या एव विद्याया बीजद्वयमुदाहृतम् ।<br>
तदन्ते परमेशानि नित्यक्लिन्ने मदद्रवे ।<br>
एतस्या एव तर्तीयं रुद्रार्णा परमेश्वरी ।<br>
पूजाध्यानादिकं सर्वं चैतन्या इव पूर्ववत् ।<br>
त्रिकोणेषु शिशेषोऽस्ति कथयामि वरानने ।<br>
अग्रकोण क्रमेणैव नित्यां किलन्नां मदद्रवाम् ।<br>
षडङ्गावरणं पश्चात् पूजयेत् सर्वसिद्धये ॥ ८२ ॥</p>
<p>अथ षट्कूटाभैरवी</p>
<p>ज्ञानार्णवे-</p>
<p>डाकिनी राकिणी जीजे लाकिनी काकिनी युगम् ।<br>
शाकिनी हाकिनी बीजे आहृत्य सुरसुन्दरि ।<br>
आद्यमैकारसंयुक्तमन्यदीकारमण्डितम् ।<br>
शत्रुस्वरान्वितं देवि तार्तीयं बीजमालिखेत् ।<br>
विन्दुनादकलाक्रान्तं तृतीयं शैलसम्भवे ।<br>
तृतीयं बीजं सविसर्गमिति केचित् ॥ ८३ ॥</p>
<p>तन्त्रान्तरे-</p>
<p>उरौ क्ष्मामादनं बीजं शिवमत्र त्रिधालिखेत् ।<br>
अर्केण मायाशक्राभ्यां क्रम तन्मण्डितं कुरु ।<br>
विन्दुनादान्वितञ्चाद्ययुग्ममन्त्यं विसर्गवत् ॥ ८४ ॥<br>
ध्यानमस्याः प्रवक्ष्यामि सर्वभूतनिकृन्तनम् ।<br>
बालसूर्यप्रभां देवीं जवाकुसुमसन्निभाम् ।<br>
मुण्डमालावलीरभ्यां बालसूर्यसमांशुकाम् ।<br>
सुवर्णकलसाकारपीनोन्नतपयोधराम् ।<br>
पाशाङ्कुशौ पुस्तकञ्च तथा च जपमालिकाम् ।<br>
दधतीमिति शेषः ॥ ८५ ॥</p>
<p>द्विरावृत्त्या षडङ्गानि विधाय परमेश्वरि ।<br>
यन्त्रमस्याः प्रवक्ष्यामि त्रिकोणं तत्पुटं लिखेत् ।<br>
बहिरष्टदलं पद्मं रविपत्रं ततो लिखेत् ।<br>
चतुरस्रं चतुर्द्वारमेवं मण्डलमालिखेत् ॥ ८६ ॥ (चित्र २९)</p>
<p>षडङ्गावरणं देवि पूर्ववत् पूजयेत् शिवे ।<br>
रत्यादित्रितयं देवि त्रिकोणं परिपूजयेत् ।<br>
डाकिन्याद्यस्तु षट्कोणे वसुपत्रे ततः परम् ।<br>
ब्राह्म्यादियुगलं पश्चात् रविपत्रे ततः परम् ।<br>
बालायाः पीठशक्तिस्तु वामाद्यः पूजयेत् क्रमात् ।<br>
चतुरस्रे लोकपालान् सायुधान् परमेश्वरि ।<br>
अनेनैव विधानेन नित्याख्यां भैरवीं यजेत् ॥ ८७ ॥</p>
<p>अथ नित्याभैरवी</p>
<p>ज्ञानार्णवे-</p>
<p>एतस्या एव विद्यायः षड्वर्णान् क्रमशः स्थितान् ।<br>
विपरीतान् प्रौढे विद्येयं भोगमोक्षदा ।<br>
न्यासपूजादिकं सर्वमस्याः पूर्ववदाचरेत् ॥ ८८ ॥</p>
<p>अथ रुद्रभैरवी</p>
<p>ज्ञानार्णवे-</p>
<p>शिवचन्द्रौ मदनान्तं पान्तं वह्निसमन्वितम् ।<br>
शक्तिभिन्नं विन्दुनादकलाढ्यं वाग्भवं प्रिये ।<br>
सम्पत्प्रदायै भैरव्याः कामराजं तदेव हि ।<br>
सदाशिवस्य बीजन्तु महासिंहासनस्य च ।<br>
एषा विद्या महेशानि वर्णितुं नैव शक्यते ।</p>
<p>अस्यार्थः-</p>
<p>शिवचन्द्रकान्तपान्तवह्नियुक्तम् एकादशस्वरविशिष्टं<br>
विन्दुनादकलान्वितं वाग्भवं बीजम् ।<br>
शिवचन्द्रकामपृथ्वीवह्निचतुर्थस्वरविशिष्टं<br>
नादविन्दुकलान्वितं कामराजबीजं प्रेतबीजं शक्तिकूटं<br>
तृतीयम् ॥ ८९ ॥</p>
<p>अस्याः पूजायन्त्रम्-</p>
<p>त्रिकोणञ्चैव वृत्तञ्च वृत्ताष्टदलपङ्कजम् ।<br>
वृत्तभूमण्डलञ्चेत्यादि ॥ ९० ॥ (चित्र ३०)</p>
<p>अस्याः पूजा-</p>
<p>प्रातःकृत्यादिप्राणायामान्तं विधाय चैतन्यभैरवीवत्<br>
पीठन्यासं कुर्यात् ।</p>
<p>यथा-</p>
<p>आधारशक्त्यादि ह्रीं ज्ञानात्मने नमः इत्यन्तं विन्यस्य,<br>
पूर्वादिक्रमेण ॐ वामायै नमः, एवं ज्येष्ठायै रौद्र्यै काल्यै<br>
कलविकरिण्यै बलप्रमथिन्यै सर्वभूतदमन्यै, मध्ये ॐ<br>
मनोन्मन्यै इति पीठशक्तीर्विन्यस्य पीठमनुं न्यसेत् ।</p>
<p>अत्र पीठमन्त्रस्तु-</p>
<p>अघोरे ऐं घोरे ह्रीं सर्वतः सर्वसर्वेभ्यो घोरघोरतरे श्रीं<br>
नमोऽस्तु रुद्ररूपेभ्यः ऐं ह्रीं श्रीम् ।</p>
<p>तथा च ज्ञानार्णवे-</p>
<p>अघोरे वाग्भवं पश्चाद्घोरे तु भुवनेश्वरी ।<br>
सर्वतः सर्वसर्वेभ्यो घोर-घोरतरे रमाम् ।<br>
नमोऽस्तु रुद्ररूपेभ्यो देव्या बीजत्रयं लिखेत् ।<br>
त्रिंशद्भिश्च त्रिभिर्वर्णैर्विद्येयं कथिता प्रिये ॥ ९१ ॥</p>
<p>ततः ऋष्यादिन्यासः-</p>
<p>शिरसि दक्षिणामूर्तये ऋषये नमः ।<br>
मुखे पङ्क्तिच्छन्दसे नमः ।<br>
हृदि रुद्रभैरव्यै देवातायै नमः ॥ ९२ ॥</p>
<p>ततः कराङ्गन्यासौ-</p>
<p>प्रथमं बीजमुच्चार्य अङ्गुष्ठाभ्यां नमः ।<br>
द्वितीयं बीजमुच्चार्य तर्जनीभ्यां स्वाहा ।<br>
तृतीयं बीजमुच्चार्य मध्यमाभ्यां वषट् ।<br>
पुनः प्रथमं बीजमुच्चार्य अनामिकाभ्यां हुम् ।<br>
द्वितीयं बीजमुच्चार्य कनिष्ठाभ्यां वौषट् ।<br>
तृतीयं बीजमुच्चार्य करतलपृष्ठाभ्यां फट् ।<br>
एवं हृदयादिषु ॥ ९३ ॥</p>
<p>ततो ध्यानम्-</p>
<p>उद्यद्भानुसहस्राभां चन्द्रचूडां त्रिलोचनाम् ।<br>
नानालङ्कारसुभगां सर्ववैरिनिकृन्तनीम्<br>
वमद्रुधिरमुण्डालीकलितां रक्तवाससीम् ।<br>
त्रिशूलं डमरुं खड्गं तथा खेटकमेव च ।<br>
पिनाकञ्च शरान् देवीं पाशाङ्कुशयुगं क्रमात् ।<br>
पुस्तकञ्चाक्षमालाञ्च शिवसिंहासनसिथिताम् ॥</p>
<p>एवं ध्यात्वा मानसैः सम्पूज्य पूर्ववत् शङ्खस्थापनं<br>
कुर्यात् ॥ ९४ ॥<br>
ततश्चैतन्यभैरव्युक्तपीठपूजां विधाय,<br>
एतन्मन्त्रोक्तपीठमन्त्रेण पीठं सम्पूज्य, पुनर्ध्यात्वा<br>
आवाहनादि-पञ्चपुष्पाञ्जलिदानपर्यन्तं विधाय,<br>
आवरणपूजामारभेत ।</p>
<p>यथा-</p>
<p>अग्निकोणे प्रथमं बीजमुच्चार्य हृदयाय नमः ।<br>
ईशाने द्वितीयं बीजमुच्चार्य शिरसे स्वाहा ।<br>
नैर्-ऋते तृतीयं बीजमुच्चार्यं शिखायै वषट् ।<br>
वायौ पुनः प्रथमं बीजमुच्चार्य कवचाय हुम् ।<br>
मध्ये पुनर्द्वितीयबीजमुच्चार्य नेत्रत्रयाय वौषट् ।<br>
चतुर्दिक्षु पुनस्तृतीयं बीजमुच्चार्य अस्त्राय फट् ।<br>
ततस्त्रिकोणे रत्नयादिकमभ्यर्च्य पत्रमूले अनङ्गकुसुमादिकः ।<br>
पूजयेत् ।<br>
पत्रेषु पूर्वादि असिताङ्गब्राह्म्यादीन् सम्पूज्य भुगृहे<br>
इन्द्रादिलोकपालान् वज्रान्दींश्च पूजयेत् ।<br>
ततो धूपादिविसर्जनान्तं कर्म समापयेत् ॥ ९५ ॥<br>
अस्य पुरश्चरणं लक्षजपः ।</p>
<p>तथा च-</p>
<p>लक्षं सम्पूज्य मन्त्रज्ञो मन्त्रं मन्त्रविदां वरः ।<br>
इति वचनात् ॥ ९६ ॥</p>
<p>अथ भुवनेश्वरीभैरवी</p>
<p>ज्ञानार्ववे-</p>
<p>हसाद्यं वाग्भवञ्चाद्यं हसकान्ते सुरेश्वरि ।<br>
भूबीजं भुवनेशानी द्वितीयं बीजमुद्धृतम ॥<br>
शिवचन्द्रौ महेशानि भुवनेशो च भैरवी ।</p>
<p>तथा च त्रिपुरार्णवे-</p>
<p>हंसास्त्रयो दन्त्यसकाररूढा वस्वब्धिपङ्क्तिस्वरसंविभिन्नाः<br>
।<br>
आदौ सविन्दु परतो विसर्गी मध्यो विरञ्चीन्द्रहराग्नियुक्तः ।</p>
<p>अस्यार्थः-</p>
<p>शिवचन्द्रवाग्भवमिति प्रथमं बीजम् ।<br>
शिवचन्द्रकामपृथिवीमहामाया इति द्वितीयं बीजम् ।<br>
शिवचन्द्रचतुर्दशस्वरः सविसर्ग इति तृतीयं बीजम् ।<br>
अस्याः पूजायन्त्रं चैतन्य-भैरवीवद्बोध्यम् ॥ ९७ ॥</p>
<p>पूजनन्तु-</p>
<p>प्रातःकृत्यादिप्राणायामान्तं विधाय<br>
चैतन्यभैरव्युक्तपीठन्यासं कृत्वा, ऋष्यादिन्यासं कुर्यात् ।</p>
<p>यथा-</p>
<p>शिरसि दक्षिणामूर्तये ऋषये नमः ।<br>
मुखे पङ्क्तिच्छन्दसे नमः ।<br>
हृदि भुवनेश्वरीभैरव्यै देवतायै नमः ॥ ९८ ॥<br>
ततः कराङ्गन्यासौ ।</p>
<p>तथा च ज्ञानार्णवे-</p>
<p>षड्दीर्घभाजा मध्येन कुर्यादङ्गक्रियां मनोः ।<br>
तेन षड्दीर्घयुक्तेन मध्यबीजेन कराङ्गन्यासः ।</p>
<p>यथा-</p>
<p>ह्स्क्ल्ह्राम् अङ्गुष्ठाभ्यां नमः ।<br>
एवं ह्स्क्ल्ह्रीं तर्जनीभ्यां स्वाहा इत्यादिना न्यसेत् ।<br>
एवं हृदयादिषु ॥ ९९ ॥</p>
<p>ततो ध्यानम्-</p>
<p>जवाकुसुमसङ्काशां दाडिमीकुसुमोपमाम् ।<br>
चन्द्ररेखां जटाजूटां त्रिनेत्रां रक्तवाससीम् ।<br>
नानलङ्कारसुभगां पीनोन्नतघनस्तनीम् ।<br>
पाशाङ्कुशवराभीतीर्धारयन्तीं शिवां श्रये ॥</p>
<p>अन्यत् सर्व चैतन्यभैरवीवत् करणीयम् ॥ १०० ॥</p>
<p>भुवनेश्या भेदान्तरम्</p>
<p>भुवनेश्याश्च भैरव्या भेदान्तरमथोयते ।<br>
सहाद्या सैव देवेशि तदा सा सकलेश्वरी ॥<br>
ध्यानपूजादिकं सर्वमेतस्या एव पूर्ववत् ।<br>
इयं सहाद्या चेत् सकलेश्वरी ।<br>
ध्यानपूजादिकन्तु पूर्ववत् ॥ १ ॥</p>
<p>अथ त्रिपुराबाला-मन्त्रः</p>
<p>शारदायाम्-</p>
<p>अधरो विन्दुमानाद्यं ब्रह्मेन्द्रस्थः शशीयुतः ।<br>
द्वितीयं भृगुसर्गाढ्यो मनुस्तार्तीय ईरितः ।<br>
एषा बालेति विख्याता त्रैलोक्यवशकारिणी ।</p>
<p>अस्यार्थः-</p>
<p>वाग्भवं कामबीजं चन्द्रबीजञ्च सविसर्गं<br>
चतुर्दशस्वरयुक्तम् ॥ २ ॥</p>
<p>अस्याः पूजादिकन्तु त्रिपुराभैरवीवत् ।<br>
शारदायामुक्तत्वात् ।<br>
ज्ञानार्णवे तु विशेष उक्तः ।<br>
न्यासादिकन्तु एतद्वीजेनैव कर्त्तव्यम् ।</p>
<p>यथा-</p>
<p>षडङ्गमाचरेद्देवि द्विरावृत्त्या क्रमेण तु ॥ ३ ॥<br>
अस्य पुरश्चरणं त्रिलक्षजपः ।</p>
<p>तथा च ज्ञानार्णवे-</p>
<p>वर्णलक्षं जपेन्मन्त्रं दशांशं हवनं भवेत् ।<br>
तर्पणन्तु तथा कुर्यात्सर्वसौभाग्यभाग्भवेत् ।<br>
इतरेषां लक्षजपः श्रीविद्योक्तत्वात् ॥ ४ ॥</p>
<p>मन्त्रान्तरम् -</p>
<p>ज्ञानार्णवे-</p>
<p>सूर्यस्वरं समुच्चार्य विन्दुनादकलात्मकम् ।<br>
स्वरान्तं पृथिवीसंस्थं तुर्यस्वरसमन्वितम् ।<br>
विन्दुनादकलाक्रान्तं सर्गवान्भृगुरव्ययः ।<br>
शक्रस्वरसमायुक्ता विद्येयं त्र्यक्षरी मता ॥<br>
अव्ययो विन्दुः ।<br>
दक्षिणामूर्तिसंहितायामप्येवम् ।<br>
एषा विसर्गविन्द्वन्ता शप्ता ॥ ५ ॥<br>
एतां विद्यामधिकृत्य सारसमुच्चयादौ शापबोधनात् ।</p>
<p>तद्यथा-</p>
<p>विद्यामूलोत्पत्तिरेषा मयोक्ता ज्ञातव्येयं सर्वदा सिद्धिकामैः ।<br>
देव्या शप्ता येन विद्येयमाद्या पूर्वं तेन प्राणहीना भवेत् सा<br>
। इति ६ ॥</p>
<p>मुण्डमालातन्त्रेऽपि-</p>
<p>कुमारी या च विद्येयं त्वया शप्ता पतिव्रते ।<br>
तथाद्येन तु लुप्ताऽसौ मध्यनेन तु कीलिता ।<br>
अन्तिमेन तु सम्भिन्ना तेन विद्या न सिध्यति ।<br>
न चैवं शारदोक्तविद्यापि शप्ता स्यादिति वाच्यम् ।<br>
तस्या ज्ञानार्णवोक्तविन्दुघटितस्य शप्तव्यत्वात् ॥ ७ ॥</p>
<p>शापोद्धारमाह मुण्डमालातन्रे-</p>
<p>केवलं शिवरूपेण शक्तिरूपेण केवलम् ।<br>
मया प्रतिष्ठिता विद्या इति ।<br>
तेन हकारसकारौ वाग्भवे कामराजे च तृतीयबीजे च हकारः ।<br>
वक्ष्यमाणसारसमुच्चये तथा दर्शनात् ॥ ८ ॥</p>
<p>त्रिपुरासारेऽपि-</p>
<p>शिवशक्तिबीजमत एव शम्भुना निहितं तयोरुपरि पूर्वबीजयोः ।<br>
स्वकुलं परोपरि च मध्यमाधरे दहनं ततः प्रभृति<br>
सोऽर्जिताभवत् ।<br>
मध्यमाधरे मध्यबीजस्य पश्चात् ॥ ९ ॥</p>
<p>रुद्रयामलेऽपि-</p>
<p>वाग्भवं प्रथमं देवि कामबीजं द्वितीयकम् ।<br>
तृतीयं शक्तिबीजन्तु शिवयुक्तं सदा भवेत् ॥ १० ॥<br>
एषा बाला समाख्याता सर्वदोषविवर्जिता ।<br>
(आदिबीजं भवेन्मध्ये मध्यञ्चादौ नियोजयेत् ।<br>
एवं यो जपते मन्त्रं त्रैलोक्यैस्वर्यभाग्भवेत् ।<br>
साध्यमध्येऽन्तिमं मध्ये मध्यञ्चादौ नियोजयेत् ।<br>
एवं कृत्वा जपेन्मन्त्रं सर्वसिद्धिमवाप्नुयात् ।) ॥ ११ ॥</p>
<p>मन्त्रान्तरम् -</p>
<p>श्रीक्रमे-</p>
<p>वाग्भवं क्लेदिनीबीजमीकारान्तं पठेत् ।<br>
शक्तिमौकारसंयुक्तं विसर्गं तदधः पठेत् ।<br>
विन्दुनादशिखाक्रान्तं बीजं परमदुर्लभम् ॥ १२ ॥<br>
एतद्बीजत्रयं देवि सौः क्लीञ्च तदनन्तरम् ।<br>
इयं पञ्चाक्षरी विद्या कथिता भुवि दुर्लभा ॥ १३ ॥</p>
<p>मन्त्रान्तरं तत्रैव-</p>
<p>बालाबीजत्रयं देवि हंसाद्यं वा जपेत्सुधीः ।<br>
हंसान्तं वा महाभागे सुप्तादिदोषशुद्धये ॥ १४ ॥</p>
<p>अत्रैव-</p>
<p>पाशबीजं महेशानि शक्तिशैवं सवह्निकम् ।<br>
द्वादशस्वरसंयुक्तं नादविन्दुविभूषितम् ।<br>
कामराजं प्रवक्ष्यामि ह्रीङ्कारं शक्तिशैवकम् ।<br>
मादनञ्चेन्द्रबीजञ्च वह्निवामाक्षिविन्दुमत् ॥<br>
शक्तिकूटं महादेवि क्रोङ्कारं शक्तिशैवकम् ।<br>
वह्निबीजं मनोर्युक्तं नादविन्दुससर्गकम् ।<br>
चतुर्दशाक्षरी विद्या षोडशीं शृणु चाम्बिके ।<br>
हंसबीजं ततः पश्चात्षोडशी कथिता मया ॥ १५ ॥</p>
<p>अथ नवकूटाबाला -</p>
<p>तत्रैव-</p>
<p>बालाबीजत्रयं देवि कूटत्रयं नवाक्षरी ॥<br>
वियत्कूटत्रयं देवि भैरव्या नवकूटकम् ॥ १६ ॥</p>
<p>मन्त्रान्तरम् श्रीक्रमे-</p>
<p>शिवः शक्तिश्च वाग्बीजं नादविन्दुकलान्वितम् ।<br>
वाग्भवं कथितं देवि कामराजं शृणु प्रिये ।<br>
शिवशक्तिमादनेन्द्र वह्निमायासमन्वितम् ।<br>
नादविन्दुकलाक्रान्तं कूटं परमदुर्लभम् ।<br>
शिवश्चन्द्रश्च सत्यान्तः सर्गविन्दुकलान्वितम् ।<br>
एषा नवाक्षरी बाला सर्वदोष विवर्जिता ।</p>
<p>अस्यार्थ-</p>
<p>शिवश्चन्द्रवाग्भवं प्रथमम्,<br>
शिवचन्द्रकामभूवह्नितुर्यस्वरविन्दुयुक्तं द्वितीयम् ।<br>
शिवचन्द्रचतुर्दशस्वरविन्दुसर्गयुक्तं तृतीयम् ॥ १७ ॥<br>
अपरा चन्द्रादिः ।</p>
<p>तथा च त्रिपुरासारे-</p>
<p>भैरवीयमुदिताऽकुलपूर्वा देशिकैर्यदि भवेत् कुलपूर्वा ।<br>
सैव शीघ्रफल्दा भुवि विद्येत्युच्यते पशुजनेष्वतिगोप्या ।</p>
<p>मन्त्रान्तरम् -</p>
<p>त्रिपुरासारे-</p>
<p>शिवाष्टमं केवलमादिबीजं भगस्य पूर्वाष्टमबीजमन्यत् ।<br>
परं शिवोऽन्तं गणिता त्रिवर्णा सङ्केतविद्या गुरुवक्त्रगम्या ॥ १९<br>
॥</p>
<p>अस्यार्थः-</p>
<p>बाला तु त्रिविधा विन्द्वन्ता विन्दुविसर्गान्ता विसर्गान्ता च ।</p>
<p>अत्र विन्द्वन्तमुद्धरति-</p>
<p>शिवाष्टमम् ऐकारः, सम्मोहनाख्यं शिवाष्टममिति ।<br>
शिव ऊकारः तस्याष्टमम् ऐकारः केवलं विन्दुः के मस्तके वलते<br>
इति व्युत्पत्त्या अनुस्वारस्तदुयुक्तम् अर्श आदित्वात् ।<br>
प्रथमबीजम् एतेन वाग्भवं बीजम् ।<br>
भग एकारः तस्य पूर्वाष्टमं बीजम् इकारं द्वितीयम् ।<br>
एवं शिरसि न्यासयोन्यम् ओकारस्तस्यान्ते यत् औकारं तृतीयं बीजं<br>
केवलम् एतेन बीजत्रयम् विन्दुनादविशिष्टम् ।</p>
<p>मन्त्रान्तरं तत्रैव-</p>
<p>शक्तिः शिवो वह्निबीजं द्वादशस्वरविन्दुकम् ।<br>
शक्तिर्महेशः कामश्च इन्द्रो वह्नीन्दु मायया ॥<br>
शक्तिः शिवश्च वह्निश्च मनुस्वरविसर्गकः ।<br>
नादविन्दुकलायुक्तं बीजमेतत्प्रकीर्तिम् ॥ २० ॥<br>
एतासां यन्त्रध्यानपूजादिकं भैरवीवत् ।<br>
पुरश्चरणन्तु लक्षजपः ।<br>
श्रीक्रमादौ तथा दर्शनात् ॥ २१ ॥</p>
<p>एतासां दीपनीविद्या श्रीक्रमे-</p>
<p>वदयुग्मं महेशानि वाग्वादिनि ततः परम् ।<br>
एषा त्वष्टाक्षरी विद्या वाग्भवाद्ये नियोजयेत् ॥ २२ ॥<br>
क्लिन्ने क्लेदिनि देवेशि महामोक्षं ततः कुरु ।<br>
कामराजं समुच्चार्यं प्रणवं तदनन्तरम् ॥<br>
महामोक्षं कुरु पश्चात्शक्तिकूटं तथोच्चरेत् ।<br>
जपेदादौ जपेत्पश्चात्सप्तवारमनुक्रमात् ॥ २३ ॥</p>
<p>अथान्नपूर्णा-भैरवी -</p>
<p>तारश्च भुवनेशानी श्रीबीजं कामबीजकम् ।<br>
हृदन्ते भगवत्यन्ते माहेश्वरिपदं ततः ।<br>
अन्नपूर्णे ठयुगलं विद्येयं विंशदक्षरी ॥ २४ ॥</p>
<p>तथा च कल्पे-</p>
<p>कामबीजं विना देवि श्रीबीजपूर्विका यदा ।<br>
ऊनविंशाक्षरी देवि धनधान्यसमृद्धिदा ॥ २५ ॥</p>
<p>अस्याः पूजाः-</p>
<p>प्रातःकृत्यादि-सामान्पूजापद्धत्युक्तपीठन्यासान्तं विधाय,<br>
केशरेषु पूर्वादि ॐ वामायै नमः, एवं ज्येष्ठायै रौद्र्यं<br>
काल्यै कलविकरण्यै बलविकरण्यै बलप्रमथन्यै<br>
सर्वभूतदमन्यै, मध्ये मनोन्मन्यै ।<br>
तत्समीपे ॐ जयायै विजयायै अजितायै अपराजितायै नित्यायै विलासिन्यै<br>
दोग्ध्र्यै अघोरायै, मध्ये मङ्गलायै, सर्वत्र ओङ्कारादिनमोऽन्तेन<br>
पूजयेत् ।<br>
तदुपरि ह्सौः सदाशिवमहाप्रेतपद्मासनाय नमः ॥ २६ ॥</p>
<p>ततः ऋष्यादिन्यासः-</p>
<p>शिरसि ब्रह्मणे ऋषये नमः, मुखे पङ्क्तिच्छन्दसे नमः, हृदि<br>
अन्नपूर्णेश्वर्यै भैरव्यै देवतायै नमः, गुह्ये ह्रीं बीजाय<br>
नमः, पादयोः श्रीं शक्तये नमः, सर्वाङ्गे क्लीं कीलकाय<br>
नमः ।</p>
<p>तथा च ज्ञानार्णवे-</p>
<p>बीजञ्च भुवनेशानी श्रीबीजं शक्तिरुच्यते ।<br>
कीलकं कामबीजं स्यादित्यादि ॥ २७ ॥</p>
<p>ततः कराङ्गन्यासौ-</p>
<p>ह्राम् अङ्गुष्ठाभ्यां नमः, इत्यादिना एवं हृदयादिषु ह्रां<br>
हृदयाय नमः इत्यादिना च ।</p>
<p>तथा च ज्ञानार्णवे-</p>
<p>भुवनेश्या महेशानि षड्दीर्घस्वरसंयुक्तया ।<br>
सडङ्गानित्यादि ॥ २८ ॥</p>
<p>ततः पदन्यासः-</p>
<p>मूर्ध्नि ॐ नमः ।<br>
चक्षुषोः ह्रीं नमः श्रीं नमः ।<br>
कर्णयोः क्लीं नमः नमो नमः ।<br>
नसोर्भगवति नमः माहेश्वरि नमः ।<br>
मुखे अन्नपूर्णे नमः ।<br>
गुह्ये स्वाहा नमः ।<br>
पुनर्गुह्यादि मूर्द्धान्तं न्यस्त् ।</p>
<p>ज्ञार्णवे-</p>
<p>एकम् एकं पुनश्चैकं पुनरेकं द्वयं ततः ।<br>
चतुश्चतुस्तथा द्वाभ्यां पदान्येतानि पार्वति ।<br>
पदान्येतानि देवेशि नवद्वारेषु विन्यसेत् ।<br>
गुह्यादि ब्रह्मरन्ध्रान्तं पदानां नवकं न्यसेत् ॥ २९ ॥<br>
ततो ब्रह्मरन्ध्रमुखहृदयमूलाधारेषु चतुर्बीजानि विन्यस्य,<br>
शेषं भ्रूमध्यनासिकाकण्ठनाभिलिङ्गेषु पञ्चसु सर्वत्र<br>
नमोऽन्तानि न्यसेत् ॥</p>
<p>तदुक्तं तत्रैव-</p>
<p>ब्रह्मरन्ध्रास्यहृदयमूलाधारेष्वनुक्रमात् ।<br>
चतुर्बीजानि विन्यस्य परेष्वन्यांश्च विन्यसेत् ।<br>
भ्रूमध्यनासिकाकण्ठनाभिलिङ्गेषु पञ्चसु ।<br>
पूर्ववत्क्रमतो देवि नमः प्रभृतिकं न्यसेत् ।<br>
ततो मूलेन व्यापकं विन्यस्य ध्यानं कुर्यात् ॥ ३० ॥</p>
<p>तद्यथा-</p>
<p>तप्तकाञ्चनवर्णाभां बालेन्दुकृतशेखराम् ।<br>
नवरत्नप्रभादीप्तमुकुटां कुङ्कुमारुणाम् ।<br>
चित्रवस्त्रपरीधानां सफराक्षीं त्रिलोचनाम् ।<br>
सुवर्णकलसाकारपीनोन्नतपयोधराम् ।<br>
गोक्षीरधामधवलं पञ्चवक्त्रं त्रिलोचनम् ।<br>
प्रसन्नवदनं शम्भुं नीलकण्ठविराजितम् ।<br>
कपर्दिनं स्फुरत्सर्पभूषणं कुन्दसन्निभम् ।<br>
नृत्यन्तमनिशं हृष्टं दृष्ट्वानन्दमयीं पराम् ।<br>
सानन्दमुखलोलाक्षीं मेखलाढ्यनितम्बिनीम् ।<br>
अन्नदानरतां नित्यां भूमिश्रीभ्यामलङ्कृताम् ।</p>
<p>एवं ध्यात्वा मानसैः सम्पूज्य, शङ्खस्थापनं कुर्यात् ॥ ३१ ॥</p>
<p>अस्याः पूजायन्त्रम्-</p>
<p>त्रिकोणञ्च चतुःपत्रं वसुपत्रं ततः परम् ।<br>
कला पत्रञ्च भुविम्बं चतुर्द्वारं समालिखेत् ॥ ३२ ॥ (चित्र ३१)</p>
<p>ततः पीठपूजां विधाय, पुनर्ध्यात्वा, आवाहनादि<br>
पञ्चपुष्पाञ्जलिदानपर्यन्तं विधाय, आवरणपूजामारभेत् ।<br>
कर्णिकायामग्नीशासुरवायुमध्येषु दिक्षु च ह्रां हृदयाय<br>
नमः इत्यादिना पूजयेत् ।<br>
ततस्त्रिकोणाग्रे ॐ हौं नमः शिवाय नम इति शिवं पूजयेत् ।<br>
वायुकोणे ॐ नमो भगवते वराहरूपाय भुर्भूवःस्वःपतये<br>
भूपतित्वं मे देहि ददापय स्वाहा ।<br>
इति मन्त्रेण वराहं पूजयेत् ।</p>
<p>ज्ञानार्णवे-</p>
<p>ॐ नमः पदमाभाष्य ततो भगवते पदम् ।<br>
ततो वराह रूपाय भूर्भूवःस्वःपतिन्तथा ।<br>
ङेऽन्तञ्च भूपतित्वञ्च मे देहीति ददापय ।<br>
वह्निजायान्वितो मन्त्रो वराहस्य वरानने ।<br>
दक्षिण-कोणे ॐ नमो नारायणायेति नारायणं पूजयेत् ।<br>
ततो दक्षिणे वामे च ॐ ग्लौं श्रीम् अन्नं मे देह्यन्नाधिपतये<br>
ममान्नं प्रदापय स्वाहा श्रीं ग्लौम् इत्यनेन भूमिश्रियौ<br>
पूजयेत् ।<br>
ततश्चतुर्दलेषु पुरत आरभ्य ॐ परविद्यायै नमः ह्रीं<br>
भुवनेश्वर्यै नमः श्रीं कमलायै नमः क्लीं सुभगायै<br>
नमः ।</p>
<p>तथा च ज्ञानार्णवे-</p>
<p>तारेण परविद्याञ्च भुवनेशीं तदात्मना ।<br>
कमलां रमया भद्रे कामेन सुभगां यजेत् ।<br>
अष्टपत्रेषु पश्चिमादितः ब्राह्मयाद्या मातॄः पूजपेत् ।<br>
षोडशदलेषु पूर्वादि नम् अमृतायै अन्नपूर्णायै नमः मों<br>
मदनायै अन्नपूर्णायै नमः एवं भं तुष्ट्यं गं पुष्ट्यै<br>
वं प्रीत्यै तिं रत्यै मां ह्रियै (क्रियायै) हें श्रियै श्वं<br>
सुधायै रिं रात्र्यै अं ज्योत्स्नायै न्नं हैमवत्यै पूं<br>
छायायैर्णे पुर्णिमायै स्वां नित्यायै हाम् अमावस्यायै ।<br>
एता अन्नपूर्णाशब्दान्ता नमोऽन्ताश्च पूजयेत् ॥</p>
<p>तथा च ज्ञानार्णवे-</p>
<p>शेषैर्वर्णैः प्रपूज्याश्च अन्नपूर्णान्तशब्दिताः ।<br>
ततश्चतुरस्रे लोकपालान्पूजयेत् ।</p>
<p>तत्रैव-</p>
<p>चतुरस्रे लोकपालान्क्रमेण परिपूजयेत् ।<br>
ततो धूपादिविसर्जनान्तं कर्म समापयेत् ॥ ३३क ॥</p>
<p>अस्याः पुरश्चरणं लक्षजपः ।</p>
<p>तथा च-</p>
<p>एवं ध्यात्वा जपेन्मन्त्रं लक्षसङ्ख्यमनन्यधीः ।<br>
साज्येनान्नेन जुहुयात्तद्दशांशमनन्तरम् ॥ ३४ ॥<br>
इति भैरवीमन्त्राः ।</p>
<p>अथ श्रीविद्यामन्त्राः</p>
<p>तत्र मेरुः ।<br>
ज्ञानार्णवेः भूमिश्चन्द्रः शिवो माया<br>
शक्तिःकृष्णाध्वमादनौ ।<br>
अर्द्धचन्द्रश्च विन्दुश्च नवार्णो मेरुरुच्यते ।<br>
महात्रिपुरसुन्दर्या मन्त्रा मेरुसमुद्भवा ॥ ३५ ॥</p>
<p>सकला भुवनेशानी कामेशीबीजमुद्धृतम् ।<br>
अनेन सकलां विद्याः कथयामि वरानने ।<br>
शक्त्यन्तस्तुर्यवर्णोऽयं कलमध्ये सुलोचने ।<br>
वाग्भवं पञ्चवर्णाढ्यं कामराजमथोच्यते ॥<br>
मादनं शिवचन्द्राढ्यं मीनलोचने ।<br>
कामराजमिदं भद्रे षड्वर्णं सर्वमोहनम् ॥<br>
शक्तिबीजं वरारोहे चन्द्राद्यं सर्वमोहनम् ।<br>
चतुरक्षररूपन्तु त्र्यक्षरा त्रिपुरा भवेत् ॥<br>
एतामुपास्य देवेशि कामः सर्वाङ्गसुन्दरः ।<br>
कामराजो भवेद्देवि विद्येयं ब्रह्मरूपिणी ॥</p>
<p>अस्यार्थः-</p>
<p>शक्तिरेकारः, तूर्य ईकारः तेन ककार-एकार-ईकार-लकार-<br>
महामाया इति वाग्भवकूटम् ॥ ३६ ॥<br>
शिवो हकारः चन्द्रः सकारः तेन हकार सकार-ककार-हकार-<br>
लकार-महामाया इति कामराज कूटम् ।<br>
चन्द्र सकारः तेन सकार-ककार-लकार-महामाया इति<br>
शक्तिकूटम् ।<br>
तेन त्रिभिः कूटैः कामराजविद्येयम् ॥ ३६क ॥</p>
<p>ज्ञानार्णवे-</p>
<p>शृणु देवि प्रवक्ष्यामि लोपामुद्राभिधां पराम् ।<br>
कामराजाख्यविद्यायाः शक्तिं तूर्याञ्च सुन्दरि ।<br>
हित्वा मुखे शिवेन्द्वाढ्या लोपामुद्रा प्रकाशिता ॥</p>
<p>अस्यार्थः-</p>
<p>कामराजाख्यविद्याया वाग्भवे एकारम् ईकारञ्च हित्वा आदौ<br>
हकारं सकारञ्च दद्यात् ।<br>
अन्यत्समानम् इयमगस्त्योपासिता ।<br>
अनयोर्भेदमग्रे वक्ष्यामः ॥ ३७ ॥</p>
<p>मन्त्रान्तरम् -</p>
<p>कामराजाख्यविद्याया वाग्भवेन वरानने ।<br>
विद्योद्धारं प्रवक्ष्यामि शक्तिमादनमध्यगम् ।<br>
शिवं कुर्याद्वाग्भवे तु शिवाद्यं कामराजकम् ।<br>
चन्द्राद्यन्तु तृतीयं स्यात्विद्येयं मनुपूजिता ।</p>
<p>अस्यार्थः-</p>
<p>कामस्ततः शिवस्तत एकारस्तत ईकारादित्रयं वाग्भवे कूटे ।<br>
मध्यकूटं शिवाद्यं तृतीयकूटं चन्द्राद्यम् ।</p>
<p>तथा च चन्द्रपीठे-</p>
<p>कशिवौ भगतूर्ये च क्षमामायेति वाग्भवम् ।<br>
शिवकामौ भगं तूर्यं लपरा शक्तिकूटकम् ।<br>
मानवीयं समुदिता सर्वाम्नायैर्नमस्कृता ॥ ३८ ॥<br>
सहाद्यं वाग्भवं देवि चन्द्राद्यं शिवमध्यगम् ।<br>
मादनं कामराजे तु शक्तिबीजं सहाननम् ।<br>
चन्द्राराधितविद्येयं भोगमोक्षफलप्रदा ।</p>
<p>अस्यार्थः-</p>
<p>सकारहकारादिकामराजविद्याया वाग्भवं कूटम् अस्या<br>
वाग्भवम् ।<br>
आदौ सकारस्ततो हकारस्ततो मादनं ततः शिवस्तत एकारस्तत<br>
ईकारस्तत लकारस्ततो महामाया इति कामराजकूटम् ।<br>
अस्या वाग्भवकूटमेव शक्तिकूतं विद्येयं चन्द्राराधिता ॥ ३९ ॥<br>
हसाननं वाग्भवन्तु शिवाद्यं सहमध्यगम् ।<br>
मादनं कामराजे तु तार्तीयं शृणु पार्वति ।<br>
हसाद्यं शक्तिबीजन्तु कुवेरेण प्रपूजिता ।</p>
<p>आस्यार्थः-</p>
<p>कामराजाख्यविद्याया वाग्भवं हसाद्यं चेत्तदा अस्य<br>
वाग्भवम् ।<br>
शिवचन्द्रौ ततः कामस्ततः शिवस्तत एकारस्तत ईकारस्ततो<br>
लकारस्ततो माहामया इति कामराजकूटम् ।<br>
अस्य वाग्भवकूटमेव शक्तिकूटम् इयं कुबेरपूजिता ॥ ४० ॥<br>
कामराजाख्यविद्यायास्तार्तीयं सुरवन्दिते ।<br>
सहाद्यं शक्तिबीजं स्याद्विद्यागस्त्यप्रपूजिता ।</p>
<p>अस्यार्थः-</p>
<p>कामराजाख्यविद्याया यदेव वाग्भवं कूटं<br>
कामराजकूटञ्चात्रापि तदेव ।<br>
शक्तिकूटन्तु सहाद्यमिति शेषः ।<br>
इयन्तु द्वितीया लोपामुद्रा ॥ ४१ ॥</p>
<p>कामराजाख्यविद्याया वाग्भवे मादनं त्यज ।<br>
चन्द्रं तत्रैव संयोज्य कामराजे ततः परम् ।<br>
हित्वा चन्द्रं मुखे कुर्यात् विद्येयं नन्दिपूजिता ।</p>
<p>अस्यार्थः-</p>
<p>कामराजाख्यविद्यायां वाग्भवे कामं त्यक्त्वा चन्द्रं<br>
दद्यात्, कामराजे पुनः शिवान्ते चन्द्रं त्यक्त्वा चन्द्राद्यं<br>
कुर्यात् ।<br>
अन्यत् समानम् ॥ ४२ ॥</p>
<p>कामराजाख्यविद्याया हित्वा भूमिं तृतीयके ।<br>
शक्तिबीजे स्थितां देवि चन्द्राधः कुरु तत्र च ।<br>
तेन शक्तिकूटं चन्देन्द्रकाममहामायात्मकम् ।<br>
विद्येयमिन्द्रोपासिता ।<br>
अन्यत् समानम् ॥ ४३ ॥<br>
लोपामुद्राख्यविद्याया द्वितीयाया महेश्वरि ।<br>
कामराजे भृगुं हित्वा मुखे कुर्यात्तमेव हि ।<br>
शिवं विना चतुर्थन्तु तार्तीये सकलः शिवः ॥ ४४ ॥</p>
<p>दक्षिणामूर्तिसंहितायाञ्च-</p>
<p>सहाद्यमन्त्यसहयोर्मध्ये कः सूर्यपूजितः ।</p>
<p>अस्यार्थः-</p>
<p>द्वितीयलोपामुद्रायाः कामराजकूटे हकारादधः सकारं<br>
त्यक्तवा तमादौ कृत्वा द्वितीयहकारं त्यजेत् ।<br>
तृतीयकूटे अन्त्यसकारोपरि ककारं दद्यात् ।<br>
विद्येयं सूर्यपूजिता ॥ ४५ ॥<br>
लोपामुद्रां द्वितीयान्तु विलिख्य सुरसुन्दरि ।<br>
पुनर्विलिख्य तामेव चतुर्थपञ्चमे स्थिताम् ।<br>
हित्वा तु भुवनेशानीमेकोच्चारेण चोच्चरेत् ।<br>
चतुःकूटा महाविद्या शङ्करेण प्रपूजिता ।</p>
<p>अस्यार्थः-</p>
<p>द्वितीयां लोपामुद्रां विलिख्य, पुनरपि तामेव विलिख्य,<br>
चतुर्थकूटे पञ्चमकूटे च स्थितां भुवनेशीं त्यक्त्वा<br>
एकोच्चारणे चोच्चरेत् ।<br>
उच्चारणन्तु पूर्वं त्रिकूटमुच्चार्य कामैकारतूर्येन्द्र शम्भु<br>
� शशाङ्क-कन्दर्प शिवेन्द्र चन्द्र-शिवचन्द्र-कन्द्रर्पेन्द्र-<br>
महामाया चोच्चरेत् ॥ ४६ ॥<br>
लोपामुद्रां पुनर्देवि विलिखेत्तदनन्तरम् ।<br>
नन्दिकेश्वरविद्याञ्च षट्कूटा वैष्णवी भवेत् ।</p>
<p>अस्यार्थः-</p>
<p>पुनः शब्दस्वरसाद्द्वितीयालोपामुद्रामित्यर्थः ।<br>
प्रक्रमादिति तन्त्रकौमुदीकारः ।<br>
वस्तुतस्तु अगस्त्यस्य द्विधाविद्यां विलिख्य नन्दिपूजितामिति<br>
दक्षिणामूर्तिवचनात् ।<br>
कामराजाख्यविद्यायास्त्रिकूटेषु वरानने ।<br>
या स्थिता भुवनेशानि द्विधा कुरु महेश्वरि ।<br>
विन्दुहीना नादहीना दुर्वासःपूजिता भवेत् ॥ ४७ ॥</p>
<p>दक्षिणामूर्तौ च-</p>
<p>मायास्थाने हरी वर्णयुगलं च क्रमाल्लिखेत् ।</p>
<p>अस्यार्थः-</p>
<p>त्रिकूटस्थभुवनेश्वरीं द्विधा कृत्वा नादविन्दुहीनां<br>
कृत्वोच्चरेत् ।<br>
इति द्वादशभेदाः ।<br>
बीजानां पञ्चदशीमाह नवरत्नेश्वरेमाया (ह्रीं) श्री (श्रीं)<br>
मदनै (क्लीं) र्द्देवि श्रीमायामदनैरपि ।<br>
मदनो मायया श्रीश्च श्रीश्च मदनमायया ।<br>
मायया मदनः श्रीस्तु कथिता परमेश्वरि ।<br>
त्रिपुरा बीजसंरूपा गदिता मृत्युनाशिनी ।<br>
इति पञ्चदशी ॥ ४८ ॥</p>
<p>अथ पारिभषिकीं षोडषी</p>
<p>ज्ञानार्णवे-</p>
<p>चन्द्रान्तं दरुणान्तञ्च शक्रादिसहितं पृथक् ।<br>
वामाक्षिविन्दुनादाढ्यं विश्वमातृकलात्मकम् ।<br>
विद्यादौ योजयेद्देवि साक्षाद्ब्रह्मस्वरूपिणी ॥<br>
त्रिकूटाः सकला भेदाः पञ्चकूटा भवन्ति हि ।<br>
वैष्णवी वसुकूटा स्यात् षट्कूटा शाङ्करी भवेत् ।</p>
<p>अस्यार्थः-</p>
<p>चन्द्रान्तं हकारः, वरुणान्तं शकारः, शक्रादी रेफः,<br>
वामाक्षि ईकारः ।<br>
विद्यादौ पूर्वोक्त द्वादशविद्यादौ ॥ ४९ ॥</p>
<p>वेदादिमण्डिता देवि शिवशक्तिमयी यदा ।<br>
तस्या भेदास्तु सकलाः षट्कूटा परमेश्वरि ।<br>
वैष्णवी नवकूटा स्यात् सप्तकूटा तु शाङ्करी ।</p>
<p>अस्यार्थः-</p>
<p>शिवशक्तिमयी पूर्वोक्तबीजद्वयवती ।<br>
वेदादिः प्रणवः, मण्डिता आदौ भूषिता ॥ ५० ॥</p>
<p>अथ महाषोडशी</p>
<p>भेदत्रयस्तु कथितं महाविद्यां शृणु प्रिये ।<br>
आद्यबीजद्वयं भद्रे विपरीतक्रमेण हि ।<br>
विखिख्य परमेशानि ततोऽन्यानि समुद्धरेत् ।<br>
अन्तर्मुखी वरारोहे कुमारी त्रिपुरेश्वरी ।<br>
एभिस्तु पञ्चसङ्ख्याकैर्बीजैः सम्पुटितां यजेत् ।<br>
षट्कूटां परमेशानि विद्येयं षोडशाक्षरी ।<br>
त्रिकूटाः सकला भद्रे षोडशार्णा भवन्ति हि ।<br>
वैष्णव्येकोनविंशार्णा शैवी सप्तदशाक्षरी ।</p>
<p>अस्यार्थः-</p>
<p>आद्यबीजद्वयं माया-रमात्मकं तस्य विपरीतक्रमः आदौ<br>
रमा पश्चान्माया अन्तर्मध्ये स्थितं कामबीजं मुखे आदौ<br>
यस्याः कुमार्याः ।<br>
एतैः पञ्चसङ्ख्यकैर्बीजैः षट्कूटां सप्तकूटां<br>
नवकूटां वा सम्पुटितां सम्पुटवत् कृतां<br>
तेनानुलोमविलोमतः पुटितामित्यर्थः ।<br>
केचित्तु अनुलोमतः सम्पुटितामाहुः तन्न, सर्वतन्त्रविरोधात् ॥ ५१ ॥</p>
<p>तथा च योगिनीतन्त्रे-</p>
<p>श्रीबीजमायास्मरयोनिशक्तिस्तारञ्च माया कमलाथ विद्या ।<br>
शक्त्यादिबीजैश्च विलोमतः सा श्रीषोडशीयञ्च शिवप्रदिष्टा ॥ ५२ ॥</p>
<p>तथा च रुद्रयामले-</p>
<p>श्रीर्माया मदनो वाणीपरा तारं शिवप्रिया ।<br>
हरिप्रिया त्रिकूटा सा परा वाणी मनोभवः ।<br>
माया लक्ष्मीर्महाविद्या श्रीविद्या षोडशी परा ।</p>
<p>दक्षिणामूर्तौ च-</p>
<p>द्वितीयस्यादियुग्मन्तु विपरीतं लिखेत् सुधीः ।<br>
बालाञ्चान्तर्मुखीं कृत्वा विलिखेत्तदनन्तरम् ।<br>
तारं मायां ततो लक्ष्मीं तथा कूटत्रयं लिखेत् ।<br>
कलया सम्पुटां कुर्याद्रमाख्यां परमेश्वरि ।<br>
कलया पूर्वोक्तशक्त्यादिपञ्चकलया ।<br>
रमाख्यां पूर्वोक्तप्रणवादिषट्कूटाम् ।<br>
उमाख्यामिति पाठेऽप्ययमेवार्थः ॥ ५४ ॥<br>
केचित्तु कलयास्थाने बालयेति पाठं कुर्वन्तस्तत्र परमेश्वरीमिति<br>
च बालया अन्तर्मुख्या सम्पुटां वदन्ति ।<br>
रमाख्यां श्रीं परमेश्वरीं ह्रीमिति च ।<br>
तेनोत्तरदले क्लीम् ऐं सौः श्रीं ह्रीमिति वदन्ति, तन्न,<br>
सम्पुटशब्दार्थापरिज्ञानात् ॥ ५५ ॥</p>
<p>नवरत्नेश्वरे-</p>
<p>मन्त्रमादौ वदेत् सर्वं साध्यसञ्ज्ञमनन्तरम् ।<br>
विपरीतं पुनश्चान्ते मन्त्रं तत् सम्पुटं स्मृतम् ।<br>
इति सम्पुटलक्षणात् अनन्वयापत्तेः सर्वतन्त्रविरोधाच्च ॥ ५६ ॥</p>
<p>तथा च श्रीक्रमसंहितायाम् ।<br>
श्रीर्माया मदनो वाणी परैतानि मुखे कुरु ।<br>
वेदादिर्भुवनेशानीं श्रीबीजञ्च त्रिकूटकम् ।<br>
षट्कूटां सम्पुटीकुर्यादाद्यैः पञ्चभिरक्षरैः ।</p>
<p>मायातन्त्रे च-</p>
<p>लक्ष्मीः परा मदनयोनियुता च शक्तिस्तारं परा च कमलाप्यथ<br>
मूलविद्या ।<br>
शक्त्यादिभिश्च विपरीततया प्रदिष्टं श्रीमन्त्रराजमुदितं<br>
परदेवतायाः ।<br>
एतेनानुलोमतः पञ्चबीजैः सम्पुटितामिति मतं हेयम् ॥ ५७ ॥</p>
<p>श्रुतौ तु-</p>
<p>रमा माया तारः परा लक्ष्मी-</p>
<p>कुमारिका विद्या व्यस्ता बाला श्रीपरा तथा ।<br>
व्यस्ता विपरीता तथेति व्यस्तेत्यर्थः ।<br>
कुमारी चान्तर्मुखी वोध्या अत्र कुमारिकानन्तरं तारादित्रिबीज-<br>
सम्बन्धः तन्त्रैकवाक्यताबलात्, त्रैपुरीश्रुतिबलाच्च ।</p>
<p>तथा च-</p>
<p>श्रीमाये मध्यादिबालिका ।<br>
तारो माया श्रीविद्या परादिपञ्चबीजान्यन्ते चेति ॥ ५८ ॥<br>
श्रीपरा चेति पाठे न केवलं बाला व्यस्ता श्रीपरा चेति ।<br>
विद्यायाः षोडशबीजानां स्वरूपकथनं वा ।<br>
क्रमोक्तत्वाभावात् ।<br>
एतेन श्रीर्माया तारं माया श्रीबाला त्रिकूटं व्यस्ता बाला<br>
रमा मायेति मतञ्च हेयम् ॥ ५९ ॥</p>
<p>कुलामृते-</p>
<p>श्रीबीजं शक्तिबीजञ्च कामवीजञ्च वाग्भवम् ।<br>
बालान्तसंस्थितं बीजं प्रणवञ्च ततः परम् ।<br>
शक्तिबीजं रमाञ्चैव विद्याञ्च परमेश्वरि ।<br>
लोपाम्बा कामराजं वा त्रिकूटामथवा पराम् ।<br>
विन्यस्य पुनरद्यानि पञ्च बीजानि सुन्दरि ।<br>
विपरीतक्रमेणैव विन्यस्य षोडशी परा ॥ ६० ॥</p>
<p>यामले च-</p>
<p>लक्ष्मी परा मदनवाग्भवशक्तिबीजं, तारञ्च<br>
भूतिकमलेऽप्यथ मूलविद्या ।<br>
कूटत्रयञ्च विपरीततया नियुक्तं,<br>
श्रीषोडशाक्षरमिहागमसुप्रसिधम् ।<br>
कूटत्रयं कमादिबालायः ।<br>
चकारात् रमां मायाञ्च ॥ ६१ ॥</p>
<p>निबन्धे-</p>
<p>सान्तान्तं शिवपूर्वसप्तमयुतं सूक्ष्मान्तमस्तान्वितं, देवीं<br>
दक्षिणबाहुशक्रनयनं कामं कलालाञ्छितम् ।<br>
दन्तास्तोर्ध्वमुखं सशेषदशनं जीवं मुखेनान्वितं, बीजं<br>
पञ्चकमित्थमेवमुदितं सर्वार्थसिद्धिप्रदम् ॥ वेद्याद्यं<br>
त्रिगुणां रमामथ वदेत्कामेन संसेवितां, लोपाम्बा पुनरेव<br>
पञ्चकमथो पूर्वं विलोमक्रमैः ।<br>
एषा श्रीः परात्परतरा सर्वार्थसिद्धिप्रदा, सारात्सारतमा<br>
समस्तजगतामुत्पत्तिभूतापरा ।<br>
सेयं ब्रह्मस्वरूपा सकलगुणमयी निर्गुणा निष्प्रपञ्चा,<br>
साक्षात्कामदुघा सुरासुरगणैर्वविन्दतानन्दरूपा ॥</p>
<p>अस्यार्थः-</p>
<p>स एव अन्तो यस्य तेन सान्तः षकारः स एवान्तो यस्य तेन सान्तान्तः<br>
शकारः शिवो हकारः तस्य पूर्वसप्तमो रेफः<br>
सूक्ष्मान्तमीकारः मस्तमनुस्वारः, तेन रमाबीजम् ।<br>
देवीं मायाम् ।<br>
दक्षिणबाहुः ककारः, शक्रो लकारः, नयनं मेलनम् ।<br>
कामः विन्दुः, कला कामकला ईकारः, तेन कामबीजम् ।<br>
दन्तान्त ऐकारः ऊर्ध्वमुखं मुखस्योर्ध्वं विन्दुः, तेन<br>
वाग्बीजम् ।<br>
जीवः सकारः शेषदशनमौकारः, मुखं विसर्गः, तेन<br>
पराबीजम् ।<br>
वेदाद्यं प्रणवः ।<br>
त्रिगुणा माया ॥ ६२ ॥</p>
<p>भेदान्तरमाह कुब्जिकातन्त्रे-</p>
<p>परा च कमला कामो वाग्भवं शक्तिरेव च ।<br>
तारशक्ती च कमला त्रिकूटां योजयेत्ततः ।<br>
शक्त्याद्यं व्युत्क्रमान्न्यसेत् स्यान्महाषोडशी परा ।<br>
इमां विद्यां महादेवि योगी भूपोऽथवा जपेत् ।<br>
भुक्तिमुक्तिप्रदा विद्या अन्ते कैवल्यदायिनी ॥ ६३ ॥<br>
पराद्या भुवनेशानि ज्ञेया भुवनसुन्दरी ।<br>
कमलाद्या महाविद्या ज्ञया कमलासुन्दरी ।<br>
कामाद्या च महाविद्या विज्ञेया कामसुन्दरी ।<br>
वाग्भवाद्या महाविद्या परा वाक्सुन्दरीमता ॥<br>
शक्त्याद्या च महाविद्या विज्ञेया शक्तिसुन्दरी ।<br>
ताराद्या च महाविद्या विज्ञेया तारसुन्दरी ॥ ६४ ॥<br>
आनन्दसुन्दरी विद्या प्रथमा गुप्तरूपिणी ।<br>
कामराजेन देवेशि लोपया च विशेषतः ।<br>
स्यान्महाषोडशीमन्त्रश्चतुराद्यविपर्ययात् ।</p>
<p>योगिनीतन्त्रे-</p>
<p>श्रीबीजं शक्तिबीजञ्च कामबीजञ्च वाग्भवम् ।<br>
बालान्तसंस्थितम्बीजं प्रणवञ्च ततः परम् ।<br>
शक्तिबीजं रमाञ्चैव विन्यसेत्परमेश्वरि ।<br>
लोपाम्बा कामराजम्बा भैरवीमथवा पराम् ।<br>
विन्यस्य पुनराद्यानि बीजानि पञ्च सुन्दरि ।<br>
व्युत्क्रमेण समेतानि षोडशी भुवि दुर्लभा ॥<br>
तुरीयाया मनुं लक्षं जप्त्वा सिद्धीश्वरो भवेत् ।<br>
व्युत्क्रमेणेति पञ्चबीजानि विन्यस्य इत्यन्वयः ॥ ६५ ॥</p>
<p>ज्ञानार्णवे-</p>
<p>वक्त्रकोटि सहस्रैस्तु जिह्वाकोटिशतैरपि ।<br>
वर्णितुं नैव शक्येयं श्रीविद्या षोडशाक्षरी ॥<br>
वैखरी वाच्यभावत्वादशक्ता गुणवर्णने ।<br>
यतो निरक्षरं वस्तु परा तत्रैव कारणम् ।<br>
मूकीभूता हि पश्यन्ति मध्यमा मध्यमाभवत् ।<br>
ब्रह्मविद्यास्वरूपा हि भुक्तिमुक्तिफलप्रदा ।<br>
एकोच्चारेण देवेशि बाजपेयस्य कोटयः ।<br>
अश्वमेधसहस्राणि प्रादक्षिण्यं भुवस्तथा ।<br>
काश्यादितीर्थयात्राः स्युः सार्द्धकोटित्रयान्विताः ।<br>
तुलां नार्हन्ति देवेशि नात्र कार्या विचारणा ॥<br>
एकोच्चारेण गिरिजे किं पुनर्ब्रह्म केवलम् ।<br>
षोडशार्णा महाविद्या न प्रकाश्या कदाचन ॥<br>
गोपनीया त्वया भद्रे स्वयोनिरिव पार्वति ॥ ६६ ॥</p>
<p>बीजावलीषोडशी -</p>
<p>रुद्रयामले-</p>
<p>श्रीबीजमाये संलिख्य तथैव च कुमारिकाम् ।<br>
श्रीबीजमाये कामञ्च वाङ्माया कमलान्तथा ।<br>
परां कामञ्च वाग्बीजं मायां श्रीबीजमेव च ।<br>
बीजावली षोडशीयं सर्वतन्त्रेषु गोपिता ।<br>
राज्यं देयं शिरो देयं न देया बीजषोडशी ॥ ६७ ॥</p>
<p>ब्रह्मयामले-</p>
<p>आदौ लक्ष्मीं पराञ्चैव तथैव च कुमारिकाम् ।<br>
श्रीबीजञ्च पराबीजं कामं वाग्भवमेव च ।<br>
पराश्रीबालिकाश्चैव लिखेद्व्युत्क्रमयोगतः ।<br>
अन्ते दद्यात्परां श्रीञ्च सम्पूर्णा कथिता त्वयि ।<br>
बालाप्रधाना विद्या च सर्वशास्त्रे च गोपिता ॥ ६८ ॥</p>
<p>तन्त्रान्तरे मन्त्रान्तरमाह-</p>
<p>आद्या कुण्डलिनी शक्तिः शक्तिराद्या ततः पराः ।<br>
निवेशयेत्तयोर्मध्ये देवि गोविन्दवल्लभाम् ।<br>
ततस्तु मन्मथं बीजं बालाद्यं तदनन्तरम् ।<br>
हृल्लेखारमयोर्वक्त्रे वेदक्त्रं विनिक्षिपेत् ।<br>
ततो लोपां न्यसेद्देवि त्रिकूटामथवा पराम् ।<br>
आद्यानि पञ्चबीजानि पश्चाद्विन्यस्य सुन्दरि ।<br>
षोडशीयं सुगोप्या हि स्नेहाद्देवि प्रकाशिता ॥ ६९ ॥<br>
अस्या माहात्म्यमतुलं जिह्वाकोटिशतैरपि ।<br>
वक्तुं न शक्यते देवि किं पुनः पञ्चभिर्मुखैः ॥ ७० ॥<br>
अपि प्रियतमं देयं सुतदारधनादिकम् ।<br>
राज्यं देयं शिरो देयं न देया षोडशाक्षरी ॥ ७१ ॥</p>
<p>प्रकारान्तरेण षोडशीमाह सिद्धयामले-</p>
<p>कामो माया रमा बाला त्रिकूटा स्त्री भगाङ्कुशौ ।<br>
काली कामकला कूर्चं सर्वादौ प्रणवः प्रिये ।<br>
श्रीमहाषोडशीयञ्च या ख्याता भुवनत्रये ।<br>
ज्ञानेन मृत्युहा विद्या सर्वाम्नायैर्नमस्कृता ।<br>
सप्तलक्षमहाविद्यान्तन्त्रादौ कथिताः प्रिये ।<br>
सारात्सारतराभूता या या विद्याः सुगोपिताः ।<br>
बहुना किमिहोक्तेन तासां सारा तु षोडशी ।<br>
प्रकाशिता महादेवि या पृष्टा ते पुनः पुनः ॥ ७२ ॥</p>
<p>रुद्रयामले-</p>
<p>लोपामुद्रावाग्भवं तु पृथ्वान्ते शिवयोजनात् ।<br>
सकारं कामराजादौ लोपा तु षोडशाक्षरी ।<br>
अनया सदृशी विद्या न विद्यार्णवगोचरे ॥ ७३ ॥</p>
<p>तत्रैव-</p>
<p>विद्याराज्ञी वाग्भवे तु कान्तेऽनन्तनियोजनात् ।<br>
षोडशार्णा महाविद्या चिद्ब्रह्मैक्यमयी शुभा ॥<br>
लोपावाग्भवशक्रान्ते शिवबीजं नियोजयेत् ।<br>
तथैव शक्तिबीजे तु लोपा सप्तदशाक्षरी ॥ ७४ ॥<br>
लोपायाः शक्तिकूटान्ते हंसबीजयुता यदि ।<br>
तदा सप्तदशी विद्या साक्षाज्ज्ञानस्वरूपिणी ॥<br>
अस्याः स्मरणमात्रेण शिवो भवति नान्यथा<br>
अणिमाद्यष्टसिद्धीशः साक्षाद्भूमिपुरन्दरः ॥ ७५ ॥</p>
<p>तत्रैवाष्टादशाक्षरी यथा लोपामुद्रामधिकृत्य-</p>
<p>अधरं विन्दुना युक्तं वाग्भवाद्ये नियोजयेत् ।<br>
मादनं कामराजाद्ये तार्तीयाद्ये महेश्वरि ।<br>
भृगुः सर्गान्वितो देवि मनुना च समन्वितः ।<br>
अष्टादशाक्षरी ह्येषा श्रीविद्या भुवि दुर्लभा ।<br>
श्रीगुरोः कृपया देवि नित्यसिद्धिप्रदायिनि ॥ ७६ ॥<br>
नवलक्षं जपित्वा तु लोपामुद्रां महेश्वरीम् ।<br>
अष्टादशाक्षरी विद्या पश्चाद्राध्या वरानने ।<br>
अन्यथा शापमाप्नोति कुलं तस्य विनश्यति ॥ ७७ ॥<br>
सर्वकल्याणदा विद्या सर्वविघ्नविनाशिनी ।<br>
सर्वसौभाग्यदा ।<br>
देवि सर्वमङ्गलकारिणी ॥<br>
अनया सदृशी विद्या त्रैलोक्य चातिदुर्लभा ॥ ७८ ॥</p>
<p>तत्रैव-</p>
<p>कामराजाख्यविद्याया वाग्भवादौ तु वाग्भवम्-</p>
<p>भुवनेशीं कामराजे श्रीबीजं शक्तिपूर्वतः ॥ एषाप्यष्टादशी<br>
प्रोक्ता सर्वसिद्धि प्रदायिका ।<br>
भोगमोक्षप्रदा साक्षात् पुरुषार्थप्रदायिका ॥ ७९ ॥<br>
अनया सदृशी विद्या त्रैलोक्य चातिदुर्लभा ।<br>
नास्ति नास्ति पुनर्नास्ति सत्यं सत्यं वदामि ते ॥ ८० ॥</p>
<p>मन्त्रान्तरम्-</p>
<p>प्रणवं पूर्वमुद्धृत्य ततो वै कुलसुन्दरीम् ।<br>
कामाक्षरं शक्तिवर्णं पुरन्दरहरौ ततः ।<br>
भुअनेशीं समुद्धृत्य विलोमां बालिकां ततः ।<br>
प्रणवं सविसर्गन्तु ततो वै कुलसुन्दरीम् ॥ लोपावाग्भवमुद्धृत्य<br>
विलोमं बालिकां ततः ।<br>
प्रणवं सविसर्गन्तु ततो वै कुलसुन्दरीम् ।<br>
शक्तिकूटमध्यभागे हकारं योजयेच्छिवे ।<br>
विलोमां बालिकां तत्र ब्रह्मार्णः सविसर्गकः ॥<br>
इति श्रीपरमा विद्या केवला मोक्षदायिनी ।<br>
अस्या लक्षजपेनैव किं न सिध्यति भूतले ।<br>
अस्याः स्मरणमात्रेण शिवो भवति नान्यथा ।<br>
कुलसुन्दरी बाला ।<br>
ब्रह्मार्णः प्रणवः ॥ ८१ ॥</p>
<p>योगिनीजालन्धरे कामराजविद्यामधिकृत्य-</p>
<p>वाङ्मारशक्तिबीजाद्यत्रिकूटाक्रमयोगतः ।<br>
त्रिपुरामालिनी नाम्ना भवेदष्टादशाक्षरी ।<br>
वर्णसङ्ख्यार्द्धलक्षेण पुरश्चरणमिष्यते ॥ ८२ ॥</p>
<p>श्रीक्रमे-</p>
<p>तां विद्यां शृणु देवेशि काममिन्द्रसमन्वितम् ।<br>
नादविन्दुकलाभेदत्तुरीयस्वरसंयुतम् ॥<br>
महाश्रीसुन्दरी विद्या महात्रिपुरसुन्दरी ॥ ८३ ॥<br>
ककारे सर्वमुत्पन्नं कामकैवल्यदायकम् ।<br>
लकारे सकलैश्वर्यमीकारे सर्वसिद्धिदम् ॥<br>
एवं बीजत्रयं भद्रे विद्यानां सारसङ्ग्रहम् ॥ ८४ ॥ वाग्भवं<br>
कामराजञ्च शक्तित्वे न नियोजयेत् ।<br>
एकाक्षरेण कथिता ब्रह्मविद्यैव केवला ॥ ८५ ॥</p>
<p>कामराजलोपामुद्रयोर्विशेषमाह कुलोड्डीशे-</p>
<p>श्रीपरावाग्भवाख्यैश्च ईश्वरीतारमन्मथैः ।<br>
आद्यभूतैर्भिद्यमाना सुन्दरी षड्विधा भवेत् ॥ ८६ ॥<br>
तथा अनयोराद्ये कामो माया श्रीबीजं, मायाश्रीकामबीजं<br>
तथा त्रिविधा चाष्टादशाक्षरी ।</p>
<p>तथा च कुलोड्डीशे-</p>
<p>काममायारमापूर्वो माया लक्ष्मीः स्मरस्तथा ।<br>
रमा माया तथा कामो वसुचन्द्राक्षरी त्रिधा ॥<br>
स्मरं योनिं लक्ष्मीं त्रितयमिदमाद्ये तव मनो रिति<br>
भगवदाचार्येण प्रतिपादितम् ॥ ८७ ॥</p>
<p>शक्तिकामराजन्तु श्रीक्रमे-</p>
<p>मायाबीजं ततो झिण्टी कामं शक्रं वियत् क्रमात् ।<br>
जातवेदो नृगाङ्केन लाञ्छितं परमेश्वरी ।<br>
एतद्वाग्भवकूटञ्च पूर्वकं कामराजकम् ॥<br>
तत्रैव शक्तिबीजञ्च सुन्दर्येषा प्रकीर्तिता ।<br>
अत्रापि पूर्ववद्बीजसंयोगः ।<br>
माया ईकारः ।<br>
झिण्टी एकारः ॥ ८८ ॥</p>
<p>पुनः शक्तिमाह-</p>
<p>एतद्भगं ततो माया ब्रह्मा शक्रो हरोऽग्निना ।<br>
वामनेत्रेण संयुक्तो नादविन्दुविभूषितः ।<br>
एतद्वाग्भवमुद्दिष्टं पूर्ववत् कामशक्तिकम् ।<br>
भग एकारः ।<br>
अत्रापि पूर्ववद्बीजसंयोगः ॥ ८९ ॥</p>
<p>अत्र विशेषः-</p>
<p>ब्रह्मबीजं यदा दद्यात्रिकूटेषु वरानने ।<br>
प्रथमा सुन्दरी देवि द्वितीया ब्रह्मसुन्दरी ॥<br>
शक्तिकूटे महेशानि अनन्तसुन्दरी मता ।<br>
एषा तु षोडशी विद्या मतभेदेन दर्शिता ॥ ९० ॥</p>
<p>मन्त्रान्तरम्-</p>
<p>त्रिकूटान्ते हंसबीजं विन्दुसर्गाविभूषितम् ।<br>
एषा श्रीप्राणसंयुक्ता दारिद्र्यदुःखमोचनी ॥ ९१ ॥</p>
<p>शक्तिलोपामुद्रा तु-</p>
<p>शक्तिर्महेशः कामश्च-इन्द्रबीजं ततः परम् ।<br>
महामाया ततः पश्चात्तव स्नेहाद्वदाम्यहम् ॥<br>
पूर्ववत् कामशक्ताख्यो वर्णौ निष्कीलितात्मकौ ।<br>
इति शाक्ता महाविद्या पश्चिमाम्नाययोजिता ॥<br>
शक्तिः सकारः, पूर्ववत् कामराजविद्यावत् ।<br>
अत्रापि पूर्ववद्बीज संयोगः ॥ ९२ ॥</p>
<p>मन्त्रान्तरम्-</p>
<p>शिवबीजं शक्तिसोमं मादनञ्च पुरन्दरम् ।<br>
व्योम वह्निसमायुक्तं तुरीयस्वरविन्दुकम् ॥<br>
पूर्ववत् कामराजन्तु शक्तिबीजं समुद्धरेत् ।<br>
एषा विद्या महेशानि वर्णितु नैव शक्यते ॥<br>
शक्ति सकारः, सोमः सकारः ।<br>
पूर्ववत् कामराजविद्यावत् ।<br>
अत्रापि पूर्ववद्बीजसंयोगः ॥ ९३ ॥<br>
शिवशक्तिर्भुवनेशी वाग्भवं बीजमुत्तमम् ।<br>
कामं व्योम च देवेशि महामाया ततः परम् ।<br>
सोमं व्योम महामाया नवार्णा परकीर्तिता ।<br>
रुद्रशक्तिरियं देवि पूर्वाम्नाये हि नायिका ॥ ९४ ॥</p>
<p>मन्त्रान्तरम्-</p>
<p>मादनं गोत्रभित् सास्तो रेफवामाक्षिचन्द्रवान् ।<br>
नादविन्दुसमायुक्तः कथितः परमेश्वरि ॥ ९५ ॥<br>
ब्रह्मा च गगनं शक्रो नकुलीशोऽनलस्तथा ।<br>
मायाविन्दुसनादेन कामराजं समुद्धरेत् ॥<br>
शक्तिर्मादनशक्रश्च हरो वह्निश्च मायया ।<br>
नादविन्दुसमाक्रान्तः कथितः कामदो मनुः ॥<br>
एषा विद्या महेशानि कथितैकादशाक्षरी ॥ ९६ ॥</p>
<p>मन्त्रान्तरम्-</p>
<p>मादनं पञ्चवक्त्रञ्च लोहिता रुद्रयोगिनी ।<br>
पुरन्दरो महामाया वाग्भवं बीजमुत्तमम् ॥<br>
पूर्ववत् कामशक्त्याख्यमुद्धरेद्देवि सुन्दरीम् ।<br>
लोहिता क्षकारः, रुद्रयोगिनी मकारः ॥<br>
पूर्ववत् कामराज विद्यावत् ॥ ९७ ॥<br>
भृग्वीशं गगनं हान्तं कालमिन्द्रं महेश्वरम् ।<br>
वामाक्षिवह्निविन्द्वाढ्यं वाग्भवं परमेश्वरि ॥ कामराजं<br>
शक्तिकूटं पूर्ववत्तु समुद्धरेत् ।<br>
भृग्वीशः सकारः, हान्तः क्षकारः, कालो मकारः ॥<br>
पूर्ववत् कामराजविद्मावत् ।<br>
सर्वत्र एवं क्रमः ॥ ९८ ॥</p>
<p>मन्त्रान्तरम्-</p>
<p>विष्णुरीशस्ततो हान्तः कालेशः पृथिवी ततः ।<br>
भुवनेशी ततः पश्चाद्वाग्भवं कथितं त्वयि ॥<br>
कामराजं शक्तिकूटं पूर्ववत् कथितं प्रिये ।<br>
विष्णुरीशः अकारयुक्तहकारः कालेशो मकारः ॥ ९९ ॥</p>
<p>सुभगोदयां विद्यामाह श्रीक्रमे-</p>
<p>शक्तिः स्वयम्भूः शम्भुश्च शक्रश्च भुवनेश्वरी ।<br>
शिवो मादनरुद्रेन्द्रमहामायास्ततः परम् ।<br>
कामः शिवस्ततो ब्रह्मा इन्द्रश्च भुवनेश्वरी ॥<br>
एषा तु परमेशानि सुन्दरी सुभगोदया ।<br>
त्रिकूटान्ते हंसबीजं तदा सप्तदशी भवेत् ॥ १०० ॥<br>
वाग्बीजं विजया माया ब्रह्मा शक्रश्च पार्वती ।<br>
मान्मथं शैवशक्ति च मादनं हर इन्द्रकः ॥<br>
माहामाया ततः पश्चात्शक्तिर्मनुः ससर्गकः ।<br>
चन्द्रः प्रजापतिः शक्रो महामाया ततः परा ॥<br>
अष्टादशाक्षरी विद्या महात्रिपुरसुन्दरी ।<br>
सर्वान्ते हंससंयुक्ता विशाक्षरी भवेत्तदा ॥ १ ॥</p>
<p>श्रीदेव्युवाच-</p>
<p>भाषा सृष्टिः स्थितिहृती निराख्या पञ्चसुन्दरीः ।<br>
कथयस्व प्रभो देव यदि ते रोचते मतिः ॥ २ ॥</p>
<p>ईश्वर उवाच-</p>
<p>शिवो मादन इन्द्रश्च शक्तिश्च भुवनेश्वरी ।<br>
ब्रह्मा शिवेन्द्रौ शक्तिश्च महामाया ततः परा ॥<br>
मादनेन्दौ शक्तिशिवो महामाया तदन्तके ।<br>
शक्तिः सकारः ।<br>
एषा भाषा ॥ ३ ॥<br>
शिवश्चन्द्रस्तथा कामः शक्रश्च भुवनेश्वरी ।<br>
शिवेन्द्रौ कामरुद्रौ च चन्द्रश्च परमेश्वरी ॥<br>
शक्तिः कामश्च शक्रश्च महामाया ततः परा ।<br>
इयं सृष्टिः ॥ ४ ॥<br>
शिवेन्द्रौ कामशक्ती च महामाया ततः परम् ।<br>
कामश्चन्द्रौ महेशश्च इन्द्रः शक्तिश्च पार्वती ॥<br>
ब्रह्मा महेश्वरः शक्तिः शक्रश्च भुवनेश्वरी ।<br>
स्थितिरेषा ॥ ५ ॥<br>
शिवेन्द्रौ कामशक्ती च तत्परा परमेश्वरी ।<br>
शिवशक्ती मादनेन्द्रौ शिवो वह्नीन्दुमायया ॥<br>
शिवः शक्तिश्च क-ल-हा वह्निमायेन्दुभूषिताः ।<br>
एषा संहृतिः ॥ ६ ॥<br>
शक्रो ब्रह्मा चन्द्रबीजं महामाया ततः परम् ।<br>
वाग्भवं कथितञ्चैव कामराजं ततः शृणु ॥<br>
शक्तिः शिवो मादनेन्द्रौ तत्परा परमेश्वरी ।<br>
शिवः शक्तिश्च सोमश्च शून्यो ब्रह्मा महेश्वरी ॥<br>
एषा निराख्या ।<br>
शून्यो हकारः ॥ ७ ॥</p>
<p>देव्युवाच-</p>
<p>स्वप्नावतीं मधुमतीं कथयस्व मयि प्रभो ।<br>
इदानीं श्रोतुमिच्छामि यदि तेऽस्ति कृपा मयि ॥ ८ ॥</p>
<p>ईश्वर उवाच-</p>
<p>शिवो मादनशक्रौ च शक्तिस्तु भुवनेश्वरी ।<br>
महेशो ब्रह्मा हंसश्च इन्द्रोऽपि भुवनेश्वरी ॥<br>
महेशः शक्तिः कामश्च पुरन्दरो वियत्तथा ।<br>
अग्निमायाकलायुक्तं नादविन्दुविभूषितम् ॥<br>
हंसो हकारः ।<br>
मायाकला ईकारः ।<br>
एषा स्वप्नावती ख्याता कला पञ्चदशो च या ।<br>
एषा स्वप्नावती ॥ ९ ॥</p>
<p>ब्रह्मा महेश इन्द्रश्च शक्तिश्च भुवनेश्वरी ।<br>
ब्रह्मा वियन्मरुच्छक्रस्तत्परा परमेश्वरी ॥<br>
मादनं सोमचन्द्रौ च शक्रश्च परमेश्वरी ।<br>
मरुत् यकारः ।<br>
एषा मधुमती ख्याता सर्वतन्त्रेषु गोपिता ।<br>
एषा मधुमती ॥ १० ॥</p>
<p>श्रीक्रमे-</p>
<p>कामकेश्वरीविद्यैव त्रिकूटक्रमपाठिता ।<br>
सौभाग्यायास्त्रिकूटेन पञ्चम्याः पञ्चकूटम् ॥<br>
त्रिपुरा या महाविद्या कूटैकादशनिर्मिता ।<br>
सारात्सारतरा विद्या कथितैकादशाक्षरी ॥ ११ ॥</p>
<p>अथ पञ्चमी -</p>
<p>कामं विष्णुयुतं देवि शक्तिर्मायेन्द्र एव च ।<br>
महामाया ततः पश्चाद्वाग्भवं बीजमुद्धरेत् ॥<br>
विष्णुयुतमकारयुतमित्यर्थः ।<br>
शक्तिरेकारः, माया ईकारः ॥ १२ ॥</p>
<p>वियच्चन्द्रस्तथा पश्चात्कलौ नकुलि-वह्नि च ।<br>
मायास्वरेण संयुक्तं नादविन्दुकलान्वितम् ॥ प्रथमं<br>
कामराजस्य कूटं परमदुर्लभम् ॥ १३ ॥</p>
<p>वियद्विष्णुयुतं कामो हंसः-</p>
<p>सक्रस्ततः परम् ।<br>
महामाया ततः पश्चात् स्वप्नावतीति कथ्यते ।<br>
एतद्द्वितीयकामराजकूटम् ।<br>
हंसो हकारः ॥ १४ ॥<br>
मादनं शिवबीजञ्च वायुबीजं ततः परम् ।<br>
इन्द्रबीजं ततः पश्चान्महामायां समुद्धरेत् ॥<br>
इति तृतीयकूटम् ।<br>
इयं मधुमती ॥ १५ ॥</p>
<p>शिवबीजं ततः कामम् इन्द्रं देवीं नियोजयेत् ।<br>
महामायां ततः पश्चात्शक्तिकूटं समुद्धरेत् ॥<br>
देवी सकारः ॥ १६ ॥</p>
<p>कुलोड्डीशे-</p>
<p>वाग्भवं प्रथमं कूटं शक्तिकूटञ्च पञ्चमम् ।<br>
मध्यकूटत्रयं देवि कामराजं मनोहरम् ॥<br>
कथिता पञ्चमी विद्या त्रैलोक्यसुभगोदया ॥ १७ ॥</p>
<p>ईश्वर उवाच-</p>
<p>शृणु देवि महाभागे शक्तिकूटं सुदुर्लभम् ।<br>
वाग्भवं प्रथमं कूटं कामराजं त्रिकूटकम् ॥<br>
शक्तिकूटं प्रवक्ष्यामि तव स्नेहाद्विशेषतः ।<br>
जीवप्राणौ महेशानि मादनं तदनन्तरम् ॥<br>
इन्द्रबीजं ततः पश्चाद्भुवनेशी तु पञ्चमम् ।<br>
इति वा शक्तिकूटम् ।<br>
जीवः सकारः, प्राणो हकारः ॥ १८ ॥</p>
<p>अथवा देवदेवेशि सौभाग्यायाश्च वाग्भवम् ।<br>
कूटत्रयं कामराजं शक्तिबीजञ्च पूर्ववत् ॥<br>
वामनेत्रादिकूटं वा भगादिकूटमेव वा ।<br>
अरिहा सिद्धिदा विद्या सर्वदोषविवर्जिता ॥<br>
भग एकारः ।<br>
एतेनाष्टधा पञ्चमी वाग्भवशक्तिकूटभेदेन ॥ १९ ॥</p>
<p>यामले-</p>
<p>द्विविधा पञ्चमी विद्या पञ्चपञ्चाक्षरी परा ।<br>
मध्ये षडक्षरी चैव शक्तिश्च चतुरक्षरी ॥<br>
षडिति कामराजविद्यामध्यकूटमित्यर्थः ।<br>
शक्तिकूटमिति कामराजस्य शक्तिकूटमित्यर्थः ॥<br>
एषा चतुर्द्धा वाग्भवकुटभेदात् ॥ २० ॥<br>
एतयोरष्टधा-चतुर्द्धा-व्यवस्थितयोः ।<br>
कामराजस्य तृतीयकूटन्तु तत्रैव ॥<br>
कामराजं महेशानि शिवबीजं ततः परम् ।<br>
तदधो हंसबीजन्तु इन्द्रबीजं विचिन्तयेत् ॥<br>
महामाया ततः पश्चात्कूटं परमदुर्लभम् ।<br>
एषापि पूर्ववदष्टधा अन्या चतुर्द्धा ॥ २१ ॥</p>
<p>तथा च तत्त्वबोधे-</p>
<p>कामाकाशपराशक्रःअसंस्थानकृतरूपिणी ।<br>
परा सकारः ।<br>
संस्थानकृतरूपिणी महामाया ॥ २२ ॥</p>
<p>तथा च तन्त्रे-</p>
<p>कामबीजं महेशानि शम्भुबीजं ततः परम् ।<br>
तदधश्चन्द्रबीजन्तु पृथ्वीबीजं ततो लिखेत् ।<br>
तदन्ते च महामाया कूटं परमदुर्लभम् ।<br>
एषा पूर्ववदष्टधा, अन्या चतुर्द्धा, तेन षट्त्रिंशद्रूपिणी<br>
पञ्चमी ॥ २३ ॥</p>
<p>श्री क्रमे-</p>
<p>एतासाञ्चैव विद्यानां प्राणं शृणु वरानने ।<br>
रमां मायां हंसबीजं वाग्भवाद्ये नियोजयेत् ॥<br>
शक्त्यन्ते महादेवि हंसं मायां रमान्तथा एभिर्युक्तेन देवेशि<br>
विद्याजपनमाचरेत् ॥<br>
जपश्च सप्तवारमेव दीपन्यां तथा दर्शनात् ।<br>
एतासामिति पूर्वोक्तश्रीक्रमोक्तविद्यानाम् ॥ २४ ॥</p>
<p>पञ्चम्यान्तु विशेषो यथा-</p>
<p>रमां मायां हंसबीजं वाग्भवाद्ये नियोजयेत् ।<br>
शक्त्यन्ते तु महेशानि हंसं मायां रमान्तथा ॥<br>
कामराजत्रये देवि ककारं शक्रसंयुतम् ।<br>
मायाविन्द्वीश्वरयुतं सूर्यकोटिसमप्रभम् ॥ २५ ॥<br>
प्रथमं कामकूटस्य चाद्ये नियोजयेदिदम् ।<br>
वान्तं वह्निसमायुक्तं वामनेत्रविभूषितम् ॥<br>
नादविन्दु-समायुक्तं श्रियो बीजमुदाहृतम् ।<br>
द्वितीयं कामराजन्तु जपेदुक्त्वा च सुन्दरि ॥<br>
गगनं वह्निसंयुक्तं वामनेत्रविभूषितम् ।<br>
नादविन्दुसमायुक्तं मायाबीजं प्रकीर्तितम् ।<br>
मधुमतीं जपेच्चापि सर्वकाम-फलप्रदाम् ॥ २५क ॥</p>
<p>अथ दीपनी-</p>
<p>तारं लक्ष्मीञ्च वाग्बीजं मन्मथं भुवनेश्वरीम् ।<br>
एतज्जप्त्वा ततः पश्चाद्वाग्भवाख्यं समुच्चरेत् ॥ २६ ॥<br>
प्रणवं भुवनेशानीं रमां कामञ्च वाग्भवम् ।<br>
कामराजं ततो जप्त्वात्रैलोक्यक्षोभकारकः ॥ २७ ॥<br>
ओङ्कारञ्चैव वाग्बीजं रमां मन्मथमायया ।<br>
स्वप्नावतीं महादेवि जपेत्तत्र समाहितः ॥ २८ ॥<br>
प्रणवं चाधरं कामं रमाञ्च भुवनेश्वरीम् ।<br>
मधुमतीं ततो जप्त्वा मायां श्रीं कूर्चबीजकम् ॥ २९ ॥<br>
प्रणवाद्यञ्च देवेशि हंसबीजपुटीकृतम् ।<br>
एतद्बीजं समुच्चार्य शक्तिकूटं ततो जपेत् ॥<br>
एषा तु दीपनी विद्या अजपा प्राणरूपिणी ॥ ३० ॥</p>
<p>जपनियमस्तु-</p>
<p>जपेदादौ जपेत् पश्चात् सप्तवारमनुक्रमात् ।<br>
कामराजादिविद्यानां दीपनीञ्चैव कारयेत् ।<br>
वाग्भवे कामराजे तु शक्तिकूटे सुरेश्वरि ।<br>
अत्र पञ्चमीवद्भोध्या वाग्भवशक्तिकूटयोर्दीपनी ॥ ३१ ॥</p>
<p>कामकूटे पुनः-</p>
<p>प्रणवं भुवनेशानीं रमां कामञ्च वाग्भवम् ।<br>
दीपनीमिति ।<br>
सर्वत्र कूटे स्वरसम्बन्धः ॥ ३२ ॥</p>
<p>तथा च सौभाग्यादिविद्यामधिकृत्य योगिनीहृदये-<br>
स्वरव्यञ्जनभेदेन सप्तत्रिंशत्प्रभेदिनी ।<br>
सप्तत्रिंशत्प्रभेदेन षट्त्रिंशत्तत्त्वरूपिणी ।<br>
तत्त्वातीतस्वभावा च विद्येषा भाव्यते सदा ।<br>
श्रीकण्ठदशकं तद्वदव्यक्तस्य हि वाचकम् ।<br>
प्राणभूतस्थितो देवि तत्तदेकादशः परः ॥ ३३ ॥</p>
<h2 id="शरयनतरम">श्रीयन्त्रम्</h2>
<p>अथ श्रीयन्त्रम्-</p>
<p>यथा-विन्दुमत्रास्रमष्टकोणम् एतत्त्रितयं संहारचक्रम् ॥ द्वि-<br>
दशारं चतुर्दशारम् ।<br>
स्थितिचक्रमेतत्त्रयम् ॥<br>
अष्टपद्मं षोडशदलं वृत्तत्रयं भूषदनत्रयम्<br>
चतुर्द्वारसयुक्तमेतत्सृष्टात्मकम् ॥ ३४ ॥ (चित्र ३२)</p>
<p>तदुक्तं यामले-</p>
<p>विन्दुत्रिकोण-वसुकोण-दशारयुग्म-मन्वस्र नागदल-<br>
सङ्गतषोडशारम् ।<br>
वृत्तत्रयञ्च धरणीसदनत्रयञ्च श्रीचक्रराजमुदितं<br>
परदेवतायाः ।<br>
चक्रराजं सिन्दूरकुङ्कुमादिना लिखितम् ।<br>
सुवर्णरजतपञ्चरत्नस्फटिकताम्राद्युत्कीर्णं वा कुर्यात् ॥ ३४ ॥</p>
<p>श्रीक्रमे-</p>
<p>अकृत्वा सुसमां रेखां नालिख्यसुसमं मुखम् ।<br>
योऽत्र यन्त्रे प्रवर्तेत तस्य सर्वं हराम्यहम् ॥ ३५ ॥<br>
यस्या यत्र स्थितिर्द्देवि तत्र तां नार्चयेद्यदि ।<br>
तन्मांसरुधिरेणैव पारणा तस्य जायते ॥ ३६ ॥<br>
पशोरालोकनं न स्यात्तथा कुरुत यत्नतः ।<br>
यदि दैवात् पशोरग्रे लिखितं विद्यतेक्वचित् ।<br>
ममाङ्गक्षतिरेवात्र क्रियते पापबुद्धिना ॥ ३७ ॥</p>
<p>तथा भूतभैरवे-</p>
<p>योऽस्मिन्यन्त्रे महेशानि केशराणि प्रकल्पयेत् ।<br>
योगिनीसहितास्तेषां हिंसां कुर्वन्ति भैरवाः ।<br>
इति वचनान्नात्र केशराणि ॥ ३८ ॥<br>
न रात्रावङ्कयेद्यन्त्रं साधकश्च कदाचन ।<br>
प्रमादादङ्किते यन्त्रे शापो भवति तत्क्षणात् ॥ ३९ ॥<br>
तत्रापराजितापुष्पे करवीरे जवासु च ।<br>
तत्र देवि वसेन्नित्यं तद्यन्त्रे पूजनं मम ॥ ४० ॥</p>
<p>तथा स्वच्छन्दभैरवे-</p>
<p>कुर्याच्च स्थण्डिले यन्त्रं हस्तमात्रं सुसुन्दरम् ।<br>
रत्नादिषु विनिर्मायमानमिच्छावशाद्भवेत् ॥<br>
एकतोलं द्वितोलं वा त्रितोलं वेदतोलकम् ।<br>
इतोऽधिकं नरः कृत्वा प्रायश्चित्ती भवेद्ध्रुवम् ॥ ४१ ॥<br>
रक्तेन रजसापूर्य श्रीचक्रं भुवि पूजयेत् ।<br>
नश्यन्ति सर्वविघ्नानि प्राप्यते च यथेप्सितम् ॥ ४२ ॥<br>
दशभागं सुवर्णस्य ताम्रस्य द्वादशन्तथा ।<br>
षड्दशं रजतस्यार्थ चैतल्लोहत्रयं भवेत् ॥<br>
चक्रेऽस्मिन् पूजयेद्यो हि स सौभाग्यमवाप्नुयात् ।<br>
अणिमाद्यष्टसिद्धीनामधिपो जायतेऽचिरात् ॥ ४३ ॥<br>
विद्रुमै रचिते यज्ञे पद्मरागेऽथवा प्रिये ।<br>
इन्द्रनीलेऽथ वैदूर्ये स्फाटिके मरकतेऽपि वा ॥<br>
धनं पुत्रं तथा दारान् यशांसिलभते ध्रुवम् ।<br>
ताम्रन्तु कान्तिदं प्रोक्तं सुवर्णं शत्रुनाशनम् ॥<br>
राजतं क्षेमदञ्चैव स्फाटिकं सर्वसिद्धिदम् ।<br>
एतद्यन्त्रमात्रे ज्ञेयम् ॥ ४४ ॥</p>
<h2 id="शरचकरनश-परयशचततम">श्रीचक्रनाशे प्रायश्चित्तम्</h2>
<p>अथ श्रीचक्रनाशे प्रायश्चित्तम्-</p>
<p>दग्धञ्च स्फुटितं यन्त्रं हृतं चौरेण वा प्रिये ।<br>
उपवासं प्रकूर्वीत दिनमेकमतन्द्रितः ।<br>
लक्षमात्रं जपेद्विद्यां होमतर्पणपूर्वकम् ।<br>
सद्भक्त्या च गुरुं तोष्य ब्राह्मणानपि भोजयेत् ।<br>
लक्षं जपत्वा दशांशतो होमं तद्दशांशं तर्पणञ्च<br>
कुर्यात् ।<br>
लक्षमयुतमित्येके ॥ ४५ ॥<br>
कदाचिल्लप्तचिह्नं वा स्फुटितादिविदूषणम् ।<br>
भग्नं करोति यो मर्त्त्यो मृत्युस्तस्य ध्रुवं भवेत् ॥<br>
तस्माच्च तीर्थराजे वा गङ्गादिसरितां वरे ।<br>
समुद्रे वा क्षिपेद्देवि चान्यथा दुःखमाप्नुयात् ॥<br>
इदन्तु यन्त्रमात्र विषयम् ॥ ४६ ॥</p>
<h2 id="शरचकरपददकमहतमयम">श्रीचक्रपादोदकमाहात्म्यम्</h2>
<p>अथ श्रीचक्रपादोदकमाहात्म्यम्-</p>
<p>गङ्गापुष्करनर्मदाषु यमुना-गोदावरी गोमती-गङ्गाद्वार<br>
� गया-प्रयागबदरी-वाराणसी-सिन्धुषु ।<br>
रेवा-सेतु-सरस्वती प्रभृतिषु ब्रह्माण्डभाण्डोदरे तीर्थस्नान<br>
� सहस्रकोटिफलदं श्रीचक्रपादोदकम् ॥ ४७ ॥</p>
<h2 id="शरकरदरशनफलम">श्रीक्रदर्शनफलम्</h2>
<p>अथ श्रीक्रदर्शनफलम्-</p>
<p>सम्यक् शतक्रतून् कृत्वा यत्फलं समवाप्नुयात् ।<br>
तत्फलं लभते भक्त्वा कृत्वा श्रीचक्रदर्शनम् ॥ ४८ ॥ षोडशम्बा<br>
महादानं कृत्वा यल्लभते फलम् ।<br>
तफलं समवाप्नोति कृत्वा श्रीचक्रदर्शनम् ॥ ४९ ॥<br>
सार्द्धत्रिकोटितीर्थषु स्नात्वा यल्लभते फलम् ।<br>
तत्फलं लभते भक्त्या कृत्वा श्रीचक्रदर्शनम् ॥ ५० ॥</p>
<p>अथ सङ्क्षेपश्रीविद्यापद्धतिः-</p>
<p>प्रातःकृत्यादि प्राणायामान्तं कर्म विधाय ऋष्यादिन्यासं<br>
कुर्यात् ।</p>
<p>यथा-</p>
<p>अस्य त्रिपुरसुन्दरीमन्त्रस्य दक्षिणामूर्तिर्-ऋषिः पङ्क्तिच्छन्दः<br>
त्रिपुरसुन्दरी देवता वाग्भवं बीजं कामराजं कीलकं<br>
तार्तीयं शक्तिः पुरुषार्थचतुष्टयसिद्ध्यर्थे विनियोगः ।</p>
<p>तथा च ज्ञानार्णवे-</p>
<p>बीजञ्च वाग्भवं शक्तिस्तार्तीयं कीलकं ततः ।<br>
कामराजं मेशानि वीजन्यासस्ततः परम् ॥</p>
<p>तद्यथा-</p>
<p>शिरसि दक्षिणामूर्तये ऋषये नमः ।<br>
मुखे पङ्क्तिच्छन्दसे नमः ।<br>
हृदि त्रिपुरसुन्दर्यै देवतायै नमः ।<br>
गुह्ये वाग्भवाय बीजाय नमः ।<br>
पादयोस्तार्तीयाय शक्तये नमः ।<br>
सर्वाङ्गे कामराजाय कीलकाय नमः ।</p>
<p>तथा समयाङ्के-</p>
<p>त्रिपुरसुन्दरीमन्त्रस्य दक्षिणामूर्तये तथा ।<br>
ऋषये नमः शिरसि पङ्क्तये छन्दसे नमः ॥<br>
मुखे त्रिपुरसुन्दर्यै देवायै नमो हृदि ॥ ५१ ॥</p>
<p>वाग्भवादिस्वरूपं दक्षिणमूर्तौ-</p>
<p>निःसरन्ति महामन्त्रा महाग्नेश्च स्फुलिङ्गवत् ।<br>
तथैव मातृकावर्णा निःसृता वाग्भवात्प्रिये ।<br>
अत एव तदेवास्या वाग्भवं बीजमुच्यते ॥ ५२ ॥<br>
योषिं पुरुषरूपेण स्फुरन्ती विश्वमातृका ।<br>
महामोहेन देवेशि कीलयन्ति जगत्त्रयम् ।<br>
अतस्तत्कीलकं देवि तेन सौभाग्यगर्विता पालयन्ती जगत्सर्वं<br>
तेनेयं शक्तिरुच्यते ॥ ५३ ॥</p>
<p>अथ वशिन्यादिन्यासः यथा-</p>
<p>अम् आम् इम् ईम् उम् ऊम् ऋं ॠम् ऌं ॡम् एम् ऐं ॐ औम् अम् अः<br>
रवलुं वशिनी-वाग्देवतायै नमः ब्रह्मरन्ध्रे ।<br>
कं खं गं घं ङं कलह्रीं कामेश्वरीवाग्देवतायै नमो<br>
ललाटे ।<br>
चं छं जं झं ञं नवलीं मोदिनी वाग्देवतायै नमो<br>
भ्रूमध्ये ।<br>
टं ठं डं ढं णं यलूं विमलावाग्देवतायै नमः<br>
कण्ठे ।<br>
तं थं दं धं नं जमलीम् अरुणावाग्देवतायै नमो हृदि ।<br>
पं फं बं भं मं ह स ल व यूं जयिनी वाग्देवतायै नमो<br>
नाभौ ।<br>
यं रं लं वं झं मरयूं सर्वेश्वरीवाग्देवतायै नमो<br>
मूलाधारे ।<br>
शं षं सं हं लं क्षं क्षमरीं कौलिनीवाग्देवतायै नमः<br>
सर्वाङ्गे ।</p>
<p>तथा च ज्ञानार्णवे-</p>
<p>अवर्गान्ते लिखेद्बीजं वह्निफान्तक्षमान्वितम् ।<br>
वामकर्ण-विभूषाढ्यं विन्दुनादान्तिकं प्रिये ।<br>
वशिनीं पूजयेद्वाचां देवतां देविसुव्रते ।<br>
कवर्गान्ते महेशानि कलह्रीं बीजमुत्तमम् ।<br>
कामेश्वरीं समुच्चार्य वाग्देवीं पूजयेत्ततः ।<br>
चवर्गान्ते धान्तफान्तक्षमातूर्यस्वरान्वितम् ।<br>
मोदिनीं पूजयेद्वाचां नादविन्दुविभूषिताम् ॥ ५४ ॥<br>
टवर्गान्ते वायुबीजं भूमिपूर्वं महेश्वरि ।<br>
वामकर्णेन्दुविन्द्वाढ्यं विमलां वागधीश्वरीम् ॥ तवर्गान्ते<br>
जमक्ष्मान्तं वामनेत्रविभूषितम् ।<br>
विन्दुनादान्वितं बीजं वाग्देवीमरुणां यजेत् ॥<br>
पवर्गान्ते व्योमचन्द्रक्ष्मातोयानिलसंयुतम् ।<br>
ऊकारस्वरसंयुक्तं विन्दुनादकलान्वितम् ॥<br>
जयिनीं पूजयेद्वाचां देवतां वीरवन्दिते ।<br>
यवर्गान्ते जान्तकालरेफवायुसमन्वितम् ॥<br>
वामकर्णेन्दुशोभाढ्यं सर्वेशीं परिपूजयेत् ।<br>
क्षमवह्निगतं तूर्यस्वरेण परिवेष्टितम् ॥<br>
नादविन्दुकलाक्रान्तं कौलिनीं वाचमर्चयेत् ।<br>
शवर्गान्ते महेशानि न्यसेत्सर्वार्थसिद्धये ॥<br>
शिरोललाटभ्रूमध्यकण्ठहृन्नाभिदेशके ।<br>
आधारे व्यूहके न्यासान्वर्गैरष्टभिराचरेत् ॥ ५४क ॥</p>
<p>ततः कराङ्गन्यासौ-</p>
<p>अं मध्यमाभ्यां नमः ।<br>
आम् अनामिकाभ्यां नमः ।<br>
सौः कनिष्ठाभ्यां नमः ।<br>
अः अङ्गुष्ठाभ्यां नमः ।<br>
आं तर्जनीभ्यां नमः ।<br>
सौः करतलपृष्ठाभ्यां नमः ।<br>
एवम् ऐं हृदयाय नमः ।<br>
क्लीं शिरसे स्वाहा ।<br>
सौः शिखायै वषट् ।<br>
ऐं कवचाय हुम् ।<br>
क्लीं नेत्रत्रयाय वौषट् ।<br>
सौः अस्त्राय फट् ।<br>
ततो मूलेन व्यापकं कृत्वा ध्यायेत् ॥ ५५ ॥</p>
<p>बालार्कमण्डलाभासां चतुर्बाहुं त्रिलोचनाम् ।<br>
पाशाङ्कुशशरांश्चापं धारयन्तीं शिवां श्रये ।<br>
एवं ध्यात्वा मानसैः सम्पूज्य आनन्दोऽहमिति विभाव्य<br>
शङ्खस्थापनं कुर्यात् ॥ ५६ ॥</p>
<p>यथा-</p>
<p>श्रीचक्रपुरतः स्ववामे षट्कोणमध्ये त्रिकोणं विलिख्य, तत्र<br>
त्रिपदिकां संस्थाप्य मूलेन षट्कोणं पूजयेत् ।<br>
ततः फडिति शङ्खं प्राक्षाल्य, तत्र गन्धपुष्पादिकं निक्षिप्य,<br>
मूलेन जलेनापूर्य, मण्डलादिकं पूजयेत् ।<br>
मं वह्निमण्डलाय दशकलात्मने नमः, इति त्रिपदिकायाम्, अं<br>
सूर्यमण्डलाय द्वादशकलात्मने नमः इति शङ्खे, उं<br>
सोममण्डलाय षोडशकलात्मने नमः इति जले ।</p>
<p>तथा च निबन्धे-</p>
<p>प्रणवस्य त्रिभिर्भागैर्वह्निसूर्येन्दुमण्डलान् ।<br>
ततो गङ्गे च यमुने चैव गोदावरि सरस्वति ।<br>
नर्मदे सिन्धुकावेरि जलेऽस्मिन् सन्निधिं कुरु ।<br>
इति सूर्यमण्डलात्तीर्थमावाह्य हुमित्यवगुण्ठ्य षडङ्गेन<br>
पूजयेत् ।<br>
ततो धेनुमुद्रां प्रदर्श्य मूलमष्टधा जप्त्वा तज्जलं<br>
किञ्चित्प्रोक्षणीतोये निक्षिप्य, तेनोदकेनात्मनं<br>
पूजोपकरणञ्चाभ्युक्षयेत् ।<br>
तद्दक्षिणे पाद्यादिपात्रं संस्थाप्यासनपूजामारभेत् ॥ ५७ ॥</p>
<p>यथा-</p>
<p>उपर्युपरि यन्त्रस्य ॐ आधारशक्तये नमः, एवं प्रकृतये,<br>
कूर्माय, अनन्ताय, पृथिव्यै, रसाम्बुधये, रत्नद्वीपाय,<br>
नन्दनोद्यानाय, रत्नमण्डपाय, कल्पवृक्षाय, मणिवेदिकायै,<br>
रत्नसिंहासनाय ।<br>
सर्वत्र ओङ्कारादि-नमोऽन्तेन पूजयेत् ।<br>
पीठोपरि वैन्दवे चक्रे ह्सोः सदाशिवमहाप्रेतपद्मासनाय नमः<br>
।<br>
ततो वैन्दवे ह स् रैं, ह स क् ल् रीं, ह्सौम् इति मन्त्रेण मूर्ति<br>
सङ्कल्प्य, त्रिखण्डा मुद्रां बद्धा पुनर्ध्यात्वा,<br>
प्रवहन्नासापुटेन तेजोमयं पुष्पाञ्जलावानीय, ॐ<br>
महापद्मवनान्तःस्थे कारणानन्द विग्रहे ।<br>
सर्वभूतहिते मातरेह्येहि परमेश्वरि ।<br>
इति मूर्तौ संस्थाप्य, आवाहनादि यथाशक्त्युपचारेण पूजां<br>
विधाय षडङ्गानि पूजयेत् ॥ ५८ ॥<br>
अग्नीशासुरवायव्यमध्ये दिक्षु च वाग्भवकूटमुच्चार्य<br>
हृदयाय नमः, कारराजमुच्चार्य शिरसे स्वाहा,<br>
शक्तिकूटमुच्चार्य शिखायै वषट्, पुनर्वाग्भवमुच्चार्य<br>
कवचाय हुं, कामराजमुच्चार्य नेत्रत्रया वौषट्,<br>
शक्तिकूटमुच्चार्य अस्त्राय फट् ।</p>
<p>तथा च ज्ञानार्णवे-</p>
<p>अथाङ्गावरणं कुर्यात् श्रीविद्यामन्त्रसम्भवम् ।<br>
ततो मध्यप्राक्त्र्यस्रमध्ये गुरुपङ्क्तिपूजयेत् ।</p>
<p>यथा-</p>
<p>ऐं ह्रीं श्रीं गुरुभ्यो नमः, एवम् ऐं ह्रीं श्रीं<br>
गुरुपादुकाभ्यो नमः, ऐं ह्रीं श्रीं परमगुरुभ्यो नमः, ऐं<br>
ह्रीं श्रीं परमगुरुपादुकाभ्यो नमः, ऐं ह्रीं श्रीं<br>
परापरगुरुभ्यो नमः, ऐं ह्रीं श्रीं परमेष्ठिगुरुभ्यो नमः,<br>
ऐं ह्रीं श्रीं परमेष्ठिगुरुपादुकाभ्यो नमः, ऐं ह्रीं श्रीम्<br>
आचार्येभ्यो नमः, ऐं ह्रीं श्रीम् आचार्यपादुकाभ्यो नमः ।<br>
सर्वत्र ऐं ह्रीं श्रीमिति बीजत्रयपूर्वकं पूजयेत् ।<br>
ततश्चतुरस्रस्य प्रथमरेखायाम् ऐं ह्रीं श्रीम्<br>
अणिमाद्यष्टसिद्धिश्रीपादुकां पूजयामि नमः ।<br>
एवं मध्यरेखायाम् ऐं ह्रीं श्रीं<br>
ब्रह्माण्याद्यष्टदेवीश्रीपादुकां पूजयामि नमः ।<br>
अन्तरेखायाम् ऐं ह्रीं श्रीं<br>
सर्वसङ्क्षोभिण्यादिमुद्राश्रीपादुकां पूजयामि नमः ।<br>
सर्वत्रावरणपूजायां श्रीपादुकापदप्रयोगः ।</p>
<p>तथा च ज्ञानार्णवे-</p>
<p>श्रीपदं पूर्वमुच्चार्य पादुकापदमुद्धरेत् ।<br>
पूजयामि नमः पश्चात्पूजयेदङ्गदेवताः ॥<br>
चक्राग्रे ऐं ह्रीं श्रीं त्रिपुराचक्रनायिकाश्रीपादुकां<br>
पूजयामि नमः ।<br>
अत्र त्रैलोक्यमोहनचतुरस्रचक्रे त्रिपुराचक्रनायिकाधिष्ठिते एता<br>
अणिमाद्याः प्रकटयोगिन्यः समुद्राः सायुधाः सपरिवाराः<br>
सवाहनाः पूजितास्तर्पिताः सन्तु, इत्यर्घ्यजलेन मूलदेव्यै<br>
समर्पयेत् ॥ ५९ ॥</p>
<p>त्रिपुरापदव्युत्पत्तिस्तु वाराहीये-</p>
<p>ब्रह्मविष्णुमहेशाद्यैस्त्रिदशैरर्चिता पुरा ।<br>
त्रिपुरेति तदा नाम कथितं दैवतैरपि ॥ ६० ॥<br>
तर्पणन्तु वामहस्तकृततत्त्वमुद्रया ।</p>
<p>तथा च स्वतन्त्रे-</p>
<p>अङ्गुष्ठानामिकायोगाद्वामहस्तेन पार्वति ।<br>
तर्पयेत्सुन्दरीं देवीं समुद्राञ्च सवाहनाम् ॥ ६१ ॥<br>
ततः षोडशपत्रेषु ऐं ह्रीं श्रीम् अम् आम् इम् ईम् उम् ऊम् ऋं<br>
ॠम् ऌं ॡम् एम् ऐं ॐ औम् अम् अः<br>
कामाकर्षिण्यादिषोडशनित्याकलाश्रीपादुकां पूजयामि नमः ।<br>
चक्राग्रे ऐं ह्रीं श्रीं त्रिपुरेशीश्रीचक्रनायिकाश्रीपादुकां<br>
पूजयामि नमः ।<br>
अथ सर्वाशापरिपूरके षोडशदलचक्रे<br>
त्रिपुरेशीचक्रनायिकाधिष्ठिते एताः कामकर्षिण्याद्या<br>
गुप्तयोगिन्यः समुद्रा इत्यादि पुनर्मूलदेव्यै समर्पयेत् ।<br>
ततोऽष्टदले ऐं ह्रीं श्रीम् अनङ्गकुसुमाद्यष्टदेवीं<br>
श्रीपादुकां पूजयामि नमः ।<br>
चक्राग्रे ऐं ह्रीं श्रीं त्रिपुरसुन्दरीचक्रनायिकाश्रीपादुकां<br>
पूजयामि नमः ।<br>
अत्र सर्वसङ्क्षोभकरे अष्टदलचक्रे<br>
त्रिपुरसुन्दरीचक्रनायिकाधिष्ठिते एत अनङ्गकुसुमाद्या<br>
गुप्ततरयोगिन्यः समुद्रा इत्यादि मूलदेव्यै समर्पयेत् ।<br>
ततश्चतुर्दशारचक्रे ऐं ह्रीं श्रीं<br>
सर्वसङ्क्षोभिण्यादिचतुर्दशदेवी श्रीपादुकां पूजयामि नमः ।<br>
चक्राग्रे ऐं ह्रीं श्रीं त्रिपुरवासिनीचक्रनायिकाश्रीपादुकां<br>
पूजयामि नमः ।<br>
अत्र सर्वसौभाग्यदायके चतुर्दशारचक्रे<br>
त्रिपुरवासिनीचक्रनायिकाधिष्ठिते एताः<br>
सर्वसङ्क्षोभिण्यादिशक्तयः सम्प्रदाययोगिन्यः समुद्रा इत्यादि<br>
मूलदेव्यै समर्पयेत् ।<br>
बहिर्दशारचक्रे ऐं ह्रीं श्रीं सर्वसिद्धिप्रदादेवीश्रीपादुकां<br>
पूजयामि नमः ।<br>
चक्राग्रे ऐं ह्रीं श्रीं त्रिपुरा श्रीचक्रनायिकाश्रीपादुकां<br>
पूजयामि नमः ।<br>
अत्र सर्वार्थसाधके बहिर्दशारचक्रे त्रिपुराचक्रनायिकाधिष्ठिते<br>
एताः सर्वसिद्धिप्रदादिदेव्यःकुलकौलिनीयोगिन्या समुद्रा इत्यादि<br>
मूलदेव्यै समर्पयेत् ।<br>
अर्न्तदशारचक्रे ऐं ह्रीं श्रीं सर्वज्ञादिदेवीश्रीपादुकं<br>
पूजयामि नमः ।<br>
चक्राग्रे ऐं ह्रीं श्रीं त्रिपुरमालिनीचक्रनायिकाश्रीपादुकां<br>
पूजयामि नमः ।<br>
अत्र सर्वरक्षाकरान्तर्दशारचक्रे<br>
त्रिपुरमालिनीचक्रनायिकाधिष्ठिते एताः सर्वज्ञाद्या देव्यो<br>
निगर्वयोगिन्यः समुद्रा इत्यादि मूलदेव्यै समर्पयेत् ।<br>
अष्टारचक्रे ऐं ह्रीं श्रीं<br>
वशिन्याद्यष्टवाग्देवताश्रीपादुकां पूजयामि नमः ।<br>
चक्राग्रे ऐं ह्रीं श्रीं त्रिपुरसिद्धाचक्रनायिकाश्रीपादुकां<br>
पूजयामि नमः ।<br>
अत्र सर्वरोगहरागहराष्टारचक्रे<br>
त्रिपुरसिद्धाचक्रनायिकाधिष्ठिते एता वशिन्याद्या रहस्ययोगिन्यः<br>
समुद्रा इत्यादि मूलदेव्यै समर्पयेत् ।<br>
तत्रान्तरालत्र्यस्रे मूलषडङ्गानि पूजयेत् ।<br>
ततोऽग्रकोणे ऐं ह्रीं श्रीं कामेश्वरीनित्याश्रीपादुकां<br>
पूजयामि नमः ।<br>
दक्षिणकोणे ऐं ह्रीं श्रीं वज्रेश्वरीनित्याश्रीपादुकां<br>
पूजयामि नमः ।<br>
वामकोणे ऐं ह्रीं श्रीं भगमालिनीनित्याश्रीपादुकां<br>
पूजयामि नमः ।<br>
चक्राग्रे ऐं ह्रीं श्रीं त्रिपुराम्बिका श्रीपादुकां पूजयामि<br>
नमः ॥ ६२ ॥<br>
अत्र सर्वसिद्धिप्रदेत्र्यस्रचक्रे<br>
वाणचापपाशाङ्कुशविभूषितान्तराले<br>
त्रिपुराम्बिकाचक्रनायिकाधिष्ठिते एताः कामेश्वर्याद्याः<br>
रहस्यातिरहस्ययोगिन्यः समुद्रा इत्यादि मूलदेव्यै समर्पयेत् ।<br>
ततो विन्दुमध्ये ऐं ह्रीं श्रीं<br>
श्रीमहात्रिपुरसुन्दरीनित्याश्रीपादुकां पूजयामि नमः ।<br>
इति त्रिवारं पूजयेत् ।<br>
वामे ऐं ह्रीं श्रीं योनिमुद्राश्रीपादुकां पूजयामि नमः ।<br>
चक्राग्रे ऐं ह्रीं श्रीं त्रिपुरभैरवीचक्रनायिकाश्रीपादुकां<br>
पूजयामि नमः ।<br>
अत्र सर्वानन्दमये परम्ब्रह्मस्वरूपिणी वैन्दवे चक्रे<br>
त्रिपुरभैरवीचक्रनायिकाधिष्ठिते एताः सर्वचक्रेश्वरीयोगिन्यः<br>
समुद्राः सायुधाः सवाहनाः सपरिवाराः पूजितास्तर्पिताः सन्तु<br>
इति मूलदेव्यै समर्पयेत् ॥ ६२क ॥<br>
ततो धूपादिविसर्जनान्तं कर्म समापयेत् ।<br>
अस्य पुरश्चरणं लक्षजपः ।</p>
<p>तथा च वामकेश्वरतन्त्रे-</p>
<p>तत्र स्थित्वा जपेल्लक्षं सक्षाद्देवीस्वरूपधृक् ।<br>
किंशुकैर्वहवं कुर्याद्दशाशञ्च वरानने ।<br>
कुसुम्भकुसुमैर्वापि मधुरत्रयमिश्रितैः ॥ ६३ ॥</p>
<p>अथ श्रीविद्याविशेषपद्धतिः</p>
<p>यथा-</p>
<p>ब्राह्म्ये मुहूर्ते उत्थाय मुक्तस्वापो रात्रिवासः परित्यज्य, गुरुं<br>
यथोक्तरूपं ध्यात्वा, ऐं ह्रीं श्रीं हसखफ्रें हसक्षमल<br>
वरयूं सहक्षलवरयीं ह्सौः श्री<br>
अमुकानन्दनाथश्रीपादुकां पूजयामि, स्त्री चेद्गुरुः<br>
अमुशक्त्यम्बाश्रीपादुकां पूजयामीति स्मृत्वा,<br>
मानसैर्गन्धादिभिं पूजयेत् ।</p>
<p>यथा-</p>
<p>ऐं ह्रीं श्रीं लं पृथिव्यात्मकं गन्धं समर्पयामि नमः ।<br>
इति कनिष्ठाभ्याम् ।<br>
एवम् ऐं ह्रीं श्रीं हम् आकाशात्मकं पुष्पं समर्पयामि<br>
नमः ।<br>
इति अङ्गुष्ठाभ्याम् ।<br>
ऐं ह्रीं श्रीं यं याव्यात्मकं धूपं समर्पयामि नमः ।<br>
इति तर्जनीभ्याम् ।<br>
ऐं ह्रीं श्रीं रं वह्नयात्मकं दीपं समर्पयामि नमः ।<br>
इति मध्यमाभ्याम् ।<br>
ऐं ह्रीं श्रीं वम् अमृतात्मकं नैवेद्यं समर्पयामि नमः ।<br>
इति अनामिकाभ्याम् ।<br>
ऐं ह्रीं श्रीम् ऐं ताम्बूलं समर्पयामि नमः ।<br>
इत्यञ्जलिना ताम्बूलम् ।</p>
<p>यथा विशुद्धेश्वरे-</p>
<p>एवं ध्यात्वा पुनश्चैवं पञ्चभूतात्मकैर्यजेत् ।<br>
गन्धतत्त्वं पार्थिवञ्च कनिष्ठाङ्गुलियोगतः ॥<br>
शब्दमयं महापुष्पं प्रथमाङ्गुलियोगतः ।<br>
वायव्यात्मकं मधाधूपं तर्जनीभ्यां नियोजयेत् ॥ तेजोरूपं<br>
महादीपं मध्यमाद्वययोगतः ।<br>
नमस्कारेणाञ्जलिना ताम्बूले वाग्भवं स्मृतम् ॥<br>
सर्वत्र स्वस्वबीजान्ते नमस्कारेण योजयेत् ।<br>
प्रथमाङ्गुलिर्वृद्धा ।<br>
स्वस्वबीजान्ते तत्तद्भूतबीजान्ते ॥ ६४ ॥<br>
ततो योन्यञ्जलिमुद्रे प्रदर्श्य, नमस्कृत्य, स्तुतिं कुर्यात् ।<br>
अखण्डमण्डलाकारमित्यादि ।<br>
शेष सामान्यपूजापद्धत्युक्तक्रमेण कुर्यात् ॥ ६५ ॥</p>
<h2 id="शरवदयय-वशषसननम">श्रीविद्यायां विशेषस्नानम्</h2>
<p>अथ श्रीविद्यायां विशेषस्नानम्-</p>
<p>वैदिकस्नानं विधाय, आचमनं कृत्वा, षडङ्गानि विधाय,<br>
क्रोमित्यङ्कुशमुद्रया सवितृमण्डलात्तीर्थमावाह्य,<br>
मूलविद्याशक्तिबीजमुचार्य, योनिमुद्रां तज्जले निक्षिप्य,<br>
धेनुयोनिमुद्रे प्रदर्श्य, मूलवाग्भवबीजेन<br>
दशवारमभिमन्त्र्य, आनन्दामृतवारिमध्यस्थां देवीं<br>
विचिन्त्य, मूलविद्यया सप्तवारमभिमन्त्र्य,<br>
तन्मुखारविन्दनिर्गतामृतधाराबुद्ध्या मूलेन<br>
सप्तवारमात्मानभिषिच्य, पुनरेकविंशतिवारं<br>
मूलविद्यामुच्चरन् तज्जले देवीपादारविन्दाधोगलदमृतधारया<br>
त्रिवारं निमज्य, उत्थाय पुनर्योनिमुद्रया सप्तवारं त्रिवारं वा<br>
शिरस्यभिषेकं विधाय, तथैवाचम्य तीरमागत्य अनुपहते<br>
वाससी परिधाय, मूलमन्त्राभिमन्त्रितशुद्धयज्ञीयभस्मना<br>
त्रिपुण्ड्रं त्रिरेखात्मकमर्द्धचन्द्ररूपं विधाय, पूर्ववत्<br>
श्रीगुरुं स्मृत्वा, तान्त्रिकाघमर्षणान्तं कर्म कृत्वा, तर्पणं<br>
कुर्यात् ॥ ६६ ॥</p>
<p>तध्यथा-</p>
<p>षडङ्गान्यपि विन्यस्य तीर्थमङ्कुशमुद्रया ।<br>
क्रों-मन्त्रेण समाकृष्य ततः सवितृमण्डलात् ॥<br>
शक्तिबीजं समुच्चार्य निक्षिपेद्योनिमुद्रया ।<br>
धेनुमुद्रां योनिमुद्रां ततस्तत्र प्रदर्शयेत् ॥ ६७ ॥<br>
मूलवाग्भवबीजेन मन्त्रयित्वाथ देवताम् ।<br>
आनन्दामृतवारीणां मध्यस्थां परिचिन्तयेत् ।<br>
मूलेन विद्यया देवि सप्तवाराभिमन्त्रणम् ।<br>
देवीमुखारविन्दाच्च निर्गतामृतधारया ।<br>
सप्तकृत्वो जपेद्विद्याम् अभिषिञ्चेत् स्वकां तनूम् ॥ ६८ ॥<br>
एकविंशतिवाराणि जपेद्विद्यामनन्तरम् ।<br>
देवीपादारविन्दाधो निमज्योत्तीय साधकः ।<br>
योनिना च तथा देवि मूर्ध्निसेकं समाचरेत् ।<br>
त्रिःसप्त वा तथा वारान्सेचयेत्साधकाग्रणीः ॥ ६९ ॥<br>
ततस्तीरं समासाद्य कर्म कुर्याद्यथेप्सितम् ।<br>
उचिते वाससी पश्चात्परिदध्यादनन्तरम् ॥ ७० ॥<br>
आचम्य प्राङ्मुखो भूत्वा मूलमन्त्राभिमन्त्रितम् ।<br>
धृत्वा भालतले भस्म पूर्ववत् श्रीगुरुं स्मरेत् ॥ ७१ ॥<br>
सूर्यमण्डलवासिन्यै देवतायै नमः परम् ।<br>
अर्घ्यमञ्जलिमादाय गायत्र्या च त्रिरुत्क्षिपेत् ॥<br>
यथाशक्ति जपेद्देवीं गायत्रीं तदनन्तरम् ॥ ७२ ॥<br>
तर्पणार्थ समाचम्य प्राणानायम्य साधकः ।<br>
वसून् रुद्रांस्तथादित्यांस्तथैवाङ्गिरसं ततः ।<br>
देवान् गाश्च ततो ब्रह्मविष्णुरुद्रान् ग्रहानपि ।<br>
लोपामुद्रामहल्याञ्चानसूयामृषितीर्थकैः ।<br>
नक्षत्रराशियोगांश्च करणानि यथाक्रमम् ।<br>
चतुर्थीवह्निजायान्तं देवतीर्थेन तर्पयेत् ॥ ७३ ॥<br>
मरीचिमत्रिं पुलहं पुलस्त्यं क्रतुमेव च ।<br>
वसिष्ठञ्च भरद्वाजं गौतमागस्त्यनामकौ ।<br>
अग्निष्वात्ता वर्हिषदः स्वपितॄंश्च पितृक्रमात् ॥<br>
त्रिधा ङेऽन्तान् हृदन्तांश्च पितृतीर्थेन तर्पयेत् ॥ ७४ ॥<br>
भैरवान्क्षेत्रपालांश्च कुमारीयोगिनीगणम् ।<br>
भूतानि सर्वसत्वानि तृप्यन्त्वतानि तर्पयेत् ।<br>
ततो देवीं तर्पयेत् ॥ ७५ ॥</p>
<p>दक्षिणामूर्तिसंहितायाम्-</p>
<p>तर्पणन्तु शुचिः कुर्याद्देवर्षिपितृपूर्वकम् ॥ ७६ ॥<br>
तस्मिन् जले त्रिकोणवृत्तं चतुरस्रं विभाव्य गणेशवटुकौ<br>
चक्रवामदक्षिणतः सन्तर्प्य, त्रिकोण वृत्तचतुरस्रान्तराले<br>
ईशानादिवायव्यान्तां वक्ष्यमाण गुरुपङ्क्तिं तर्पयेत् ।<br>
ततस्त्रिकोणमध्ये साध्यसिद्धासनमन्त्रैर्वक्ष्यमाणैः सन्तर्प्य,<br>
जले भगवतीमावाह्य, परमामृतधारया त्रिवारं<br>
पूर्वोक्तक्रमेण सन्तर्प्य त्रिकोणेषु कामेश्वर्यादिदेवीत्रयं<br>
वक्ष्यमाणसमयविद्यया सन्तर्प्य ॥<br>
चतुरस्रकोणेष्वङ्गदेवतास्तर्पयेत् ।<br>
तत आवरणदेवतानां तर्पणम् ।<br>
ततः सूर्यायार्घ्यं दत्त्वा हंसः सोऽहमित्युपस्थानं कृत्वा,<br>
सवितृमण्डले तीर्थं विसृज्य नियतवचनो यागस्थानमागच्छेदिति ॥<br>
७७ ॥</p>
<p>यागस्थानन्तु कालीकुलसद्भावे-</p>
<p>अरण्यं स्वल्पकामानां स्रिद्ध्यर्थ पूजने हितम् ।<br>
निष्कामानां मुमुक्षुणां गृहे शस्तं सदार्चनम् ।<br>
ऋषीणां मुनिमुख्यानां दीक्षितानां द्विजन्मनाम् ।<br>
गृहेऽपि यजनं शस्तं रसैर्वार्क्षेक्षु सम्भवैः ॥ ७८ ॥</p>
<p>कुलार्णवे-</p>
<p>एकान्ते निर्जने रम्ये देशे वाधाविवर्जिते ।<br>
सुखासन समासीनः प्राङ्मुखो वाप्युदङ्मुखः ॥ ७९ ॥ तत्रादौ<br>
सूर्यपूजा- तदुक्तं रुद्रयामले- आदित्यं पूजयेदादौ<br>
प्रत्यक्षं लोकसाक्षिणम् ।<br>
अन्यथा नैव सिद्धिः स्यात् कल्पकोटिशतैरपि ॥ ८० ॥</p>
<p>बृहत्स्तवराजेऽपि-</p>
<p>स्नानन्तु विधिवत् सन्ध्यां तर्पणं सूर्यपूजनम् ।<br>
कृत्वा पूजलाये चात्र पञ्चमीं पूजयाम्यहमिति ॥ ८१ ॥<br>
ततो गृहद्वारि गत्वा ॐ आत्मतत्त्वाय स्वाहा ।<br>
ॐ विद्यातत्त्वाय स्वाहा ।<br>
ॐ शिवतत्त्वाय स्वाहा ।<br>
इत्याचम्य सामान्यार्घ्यं विधाय द्वारपूजां कुर्यात् ।</p>
<p>तद्यथा-</p>
<p>बालया द्वारमभ्युक्ष्य, दक्षिणवामपार्श्वेयोरुपर्यधः ऐं<br>
ह्रीं श्रीं गां गणपतये नमः ।<br>
ऐं ह्रीं श्रीं दुं दुर्गायै नमः ।<br>
एवम् ऐं ह्रीं श्रीं वां वटुकाय नमः ।<br>
ऐं ह्रीं श्रीं क्षां क्षेत्रपालाय नमः ।<br>
ऐं ह्रीं श्रीं द्वारश्रियै नमः ।<br>
ऐं ह्रीं श्रीं देहल्यै नमः ।<br>
ततो वामपदपुरःसरं गृहं प्रविश्याग्न्यादिकोणेषु ऐं ह्रीं<br>
श्रीं गां गणपतये नमः ।<br>
एवम् ऐं ह्रीं श्रीं दुं दुर्गायै नमः ।<br>
ऐं ह्रीं श्रीं वां वटुकाय नमः ऐं ह्रीं श्रीं क्षां<br>
क्षेत्रपालाय नमः ।<br>
मध्ये ऐं ह्रीं श्रीं रत्नमण्डपाय नमः ।<br>
दिक्षु ऐं ह्रीं श्रीं कामदेवाय रत्यै नमः ।<br>
ऐं ह्रीं श्रीं वसन्ताय प्रीत्यै नमः ।<br>
ऐं ह्रीं श्रीं सां सरस्वत्यै नमः ।<br>
ऐं ह्रीं श्रीं श्रियै नमः ।</p>
<p>सोमभुजगावल्याम्-</p>
<p>सरस्वतीं श्रियं मायां दुर्गाञ्च तदनन्तरम् ।<br>
भद्रकालीं ततः स्वस्तिं स्वाहाञ्चैव शुभङ्करीम् ।<br>
गौरीञ्च लोकधात्रीञ्च तथा वागीश्वरीमपि ।<br>
एताः पूजयेत् ॥ ८२ ॥<br>
ततः ऐं ह्रीं श्रीं रक्तद्वादशशक्तियुक्ताय दीपनाथाय नमः<br>
इति पुष्पाञ्जलित्रयं मुञ्चेत् ।</p>
<p>विश्वसारे-</p>
<p>समुद्रमेखले देवि पर्वतस्तनमण्डले ।<br>
विष्णुपत्नि नमस्तुभ्यं पादस्पर्शं क्षमस्व मे ।<br>
इति प्रसाद्य, पृथ्वित्वया धृता लोका देवि त्वं विष्णुना धृता ।<br>
त्वञ्च धारय मां नित्यं पवित्रं कुरु चासनाम् ।<br>
इति आसनं संस्थाप्य ततोऽस्त्रेण, वामपार्ष्णिघातत्रयेण<br>
भौमान्विघ्नानुत्सार्यास्त्रेण जलेनान्तरीक्षगान्<br>
श्रीबालान्यस्ततीक्ष्ण दृष्ट्या अवलोकनेन दिव्यान् विघ्नानुत्सार्य<br>
सिद्धार्थाक्षतकुसुमान्यादाय ऐं ह्रीं श्रीम् अपसर्पन्तु ते<br>
भूता इत्यादिनाक्षिप्त्वाविघ्नानुसारयेत् ।<br>
ततो नैर्-ऋत्याम् ऐं ह्रीं श्रीं ब्रह्मणे नमः, ऐं ह्रीं श्रीं<br>
वास्त्वधिपतये नमः ।<br>
ऐं ह्रीं श्रीम् आधारशक्तिकमलासनाय नमः इत्यासनं<br>
सम्पूज्य, तत्रोपविष्य, भूतशुद्धिं कुर्यात् ।<br>
यद्यपि कल्पसूत्रे वायव्यग्निसलिलात्मकप्राणायामैः,<br>
शोषणदहनप्लावनञ्च भूतशुद्धिं विधाय त्रिः<br>
प्राणानायम्ये इति तथापि मातृकान्यासानन्तरं प्राणायामो<br>
वोद्धव्यः ।</p>
<p>तथा च तन्त्रान्तरे-</p>
<p>भूतशुद्धि विधायेत्थं मातृकान्यासमाचरेत् ।<br>
प्राणायामत्रयं कृत्वा न्यासानन्यान् समाचरेत् ।<br>
ततो मातृकान्यासं प्राणायामान्तं विधाय ऋष्यादिन्यास<br>
कुर्यात् ॥ ८३ ॥</p>
<p>तद्यथा-</p>
<p>शिरसि दक्षिणामूर्तये ऋषये नमः ।<br>
मुखे पङ्क्तिच्छन्दसे नमः ।<br>
हृदि श्रीत्रिपुरसुन्दर्यै देवतायै नमः ।<br>
गुह्ये वाग्बीजाय नमः ।<br>
पादयोः शक्तिकूटाय शक्तये नमः ।<br>
सर्वाङ्गे कामराजाय कीलकाय नमः ।</p>
<p>तन्त्रान्तरे-</p>
<p>ऋषिं न्यसेन्मूर्ध्निदेशे छन्दस्तु मुखपङ्कजे ।<br>
देवता हृदये चैव बीजन्तु गुह्यदेशके ।<br>
शक्तिञ्च पादयोश्चैव सर्वाङ्गे कीलकं न्यसेत् ॥ ८४ ॥</p>
<p>ततः कराङ्गन्यासौ ।<br>
यथा-</p>
<p>अं मध्यमाभ्यां नमः ।<br>
आम् अनामिकाभ्यां नमः ।<br>
सौः कनिष्ठाभ्यां नमः ।<br>
अम् अङ्गुष्ठाभ्यां नमः ।<br>
आं तर्जनीभ्यां नमः ।<br>
सौः करतलपृष्ठाभ्यां नमः ।</p>
<p>तथा च-</p>
<p>एतद्बीजं द्विरुच्चार्य मध्यमाद्यङ्गुलिषु च ।<br>
शुद्धिं करस्य कुर्वीत तलयोः पृष्ठयोरपि ।<br>
चतुर्थीमतिसंयुक्ताममन्त्रैः पृथक् पृथक् ॥ ८५ ॥</p>
<p>ततो निवृत्त्यादिन्यासः-</p>
<p>गुह्ये क्रां निवृत्त्यै नमः ।<br>
हृदये क्रीं प्रतिष्ठायै नमः ।<br>
कण्ठे ऐं विद्यायै नमः ।<br>
भ्रूमध्ये हौं शान्त्यै नमः ।<br>
ब्रह्मरन्ध्रे ह्रौम् अमृतायै नमः ।</p>
<p>तथा च कुलामृते भूतशुद्धिमभिधाय-</p>
<p>ततो दिव्यशरीरोऽसौ साधकः शीघ्रसिद्धिभाक् ।<br>
जायते नात्र सन्देहो न्यासांस्तान् प्रवदाम्यहम् ।<br>
निवृत्तिश्च प्रतिष्ठा च विद्या शान्तिस्तथामृता ।<br>
गुह्यहृत्कण्ठभ्रूमध्यब्रह्मरन्ध्रेषु विन्यसेत् ।<br>
कामाग्निसंयुतौ द्वौ द्वौ आस्यवामदृगन्वितौ ।<br>
वाणी मनुविसर्गाभ्यां युतं व्योमद्वयं पुनः ।<br>
द्वितीयाधो भवेदग्निरेवं पञ्च महेश्वरि ।<br>
अर्द्धचन्द्रेन्दुसर्गानि सर्वाण्येव क्रमेण हि ।<br>
बीजन्यासं नियोज्यानि पूर्वतः परमेश्वरि ।<br>
ततो बालां समुच्चार्य महात्रिपुरसुन्दरि ।<br>
आत्मानं रक्ष रक्ष इति हृदये अञ्जलिं दद्यात् ।<br>
पुनः ऐं क्लौं सौः अस्त्राय फडिति दिग्बन्धनं कुर्यात् ।</p>
<p>तथा च-</p>
<p>बालाबीजत्रयं पूर्वं महात्रिपुरसुन्दरी ।<br>
आत्मानं रक्ष रक्षेति कुर्याद्रक्षां हृदि स्पृशन् ।<br>
तथैवास्त्रेण मुद्रया कुर्याद्दिग्बन्धनं ततः ।<br>
ततो बालान्ते अमृतार्णवासनाय नमः इति पादयोः ।<br>
बालान्ते त्रिपुरेश्वरीपोताम्बुजासनाय नमः ।<br>
इति जानुद्वये ।</p>
<p>तथा च यामले-</p>
<p>अमृतार्णवशब्दपूर्व आसनाय महामनुः ।<br>
पादयोर्विन्यसेत् पश्चाद्बालान्ते त्रिपुरेश्वरि ।<br>
पोताम्बुजासनायान्ते नमो जानुनिविन्यसेत् ।<br>
ह्रीं क्लीं सौः त्रिपुरसुन्दरीदेव्यासनाय नमः, इत्यूरुद्वये ।</p>
<p>तथा च-</p>
<p>ह्रीं क्लीं सौः त्रिपुरेत्युक्त्वा सुन्दरीति पदन्ततः ।<br>
ङेऽन्तं देव्यासनञ्चान्ते नम ऊरुद्वये न्यसेत् ।<br>
ततो हैं ह्क्लीं ह्सौः त्रिपुरवासिनीचक्रासनाय नमः इति स्फिक्द्वये ।<br>
ह्सैं ह स क्लीं ह्सौः ।<br>
त्रिपुराश्रीसर्वमन्त्रासनाय नमः इति गुह्ये ।<br>
ह्रीं श्रीं क्लीं ब्लें त्रिपुरमालिनीसाध्यसिद्धासनाय नमः ।<br>
इति नाभिदेशे ।<br>
ह्स्रैं ह्सक्लीं ह्स्रौः त्रिपुराम्बापर्यङ्कशक्तिपीठासनाय नमः<br>
इति स्ववक्षसि ।<br>
त्रिकूटविद्यानां बीजान्ते<br>
श्रीमहात्रिपुरभैरवीसदाशिवमहाप्रेतपद्मासनाय नमः<br>
ब्रह्मरन्ध्रे ।</p>
<p>तथा च यामले-</p>
<p>हैं ह्क्लीं ह्सौरन्ते त्रिपुरवासिनीति च ।<br>
चक्रासनाय नमः इत्यमुना स्फिक्द्वये न्यसेत् ।<br>
ह्सैं ह्सक्लीं ह्सौश्चेति त्रिपुराश्रीपदन्ततः ।<br>
सर्वमन्त्रासनायान्ते नमो गुह्ये प्रविन्यसेत् ।<br>
ह्रीं श्रीं क्लीं ब्लें ततो दद्यात्रिपुरमलिनीति च ।<br>
साध्यसिद्धासनं ङेऽन्तं नाभिदेशे प्रविन्यसेत् ।<br>
ह्सैं ह स क्लीं ह्स्रौरन्ते त्रिपुराम्बापदन्ततः ।<br>
पर्यङ्कशक्तिपीठासनाय नमो वक्षसि विन्यसेत् ।<br>
त्रीकूटविद्याबीजान्ते महात्रिपुरभैरवी ।</p>
<p>सदाशिवमहाप्रेतपदात्पद्मासनाय च ।<br>
नम इत्यमुना ब्रह्मरन्ध्र स्थाने प्रविन्यसेत् ॥ ८६ ॥</p>
<p>अथ षडङ्गन्यासः-</p>
<p>ऐं सर्वज्ञाशक्तिश्रीमहात्रिपुरसुन्दरी हृदयाय नमः ।<br>
क्लीं नित्यसुतृप्तिशक्तिश्रीमहात्रिपुरसुन्दरी शिरसे स्वाहा ।<br>
सौः अनादिबोधशक्तिश्रीमहात्रिपुरसुन्दरी शिखायै वषट् ।<br>
ऐं स्वतन्त्रशक्तिश्रीमहात्रिपुरसुन्दरी कवचाय हुम् ।<br>
क्लीम् अलुप्तशक्ति-श्रीमहात्रिपुरसुन्दरी नेत्रत्रयाय वौषट् ।<br>
सौः अनन्तशक्तिश्रीमहात्रिपुरसुन्दरी अस्त्राय फट् ।</p>
<p>तथा नवरत्नेश्वरे-</p>
<p>सर्वज्ञता नित्यसुतृप्तता च अनादिबोधश्च स्वतन्त्रता च ।<br>
अलुप्तशक्तित्वमनन्तता च षडाहुरङ्गानि शिवयोः शिवाद्याः ।<br>
बीजान्ते नाम संयोज्य जातियुक्तं षडङ्गकम् ॥ ८७ ॥<br>
ततो वशिन्यादिन्यासः ।<br>
स च सङ्क्षेपप्रयोग उक्तः ।<br>
ततो नवयोन्यात्मकन्यासः ।</p>
<p>तथा च-</p>
<p>बालायास्त्रिपुरेशान्या नवयोन्यात्मकं न्यसेत् ।<br>
प्रयोगस्तु भैरवीप्रकरणे उक्तः ।<br>
पुनर्बालां समुच्चार्य गोलकत्वेन चिन्तयेत् ।<br>
पुनर्बालां समुच्चार्य चतुरस्रं विचिन्तयेत् ॥ ८८ ॥</p>
<p>अथ पीठतत्त्वन्यासौ -</p>
<p>यथा-</p>
<p>मूलवाग्भवमुच्चार्य अग्निचक्रे कामगिर्यालये मित्रीशनाथात्मके<br>
रुद्रात्मशक्तिश्रीकामेश्वरीदेवी श्रीपादुकायै नमः इति आधारे ।<br>
द्वितीयकूटमुच्चार्य सूर्यचक्रे जालन्धरपीठे<br>
षष्ठीशनाथात्मके<br>
विष्ण्वात्मशक्तिश्रीवज्रेश्वरीदेवीश्रीपादुकायै नमो हृदये ।<br>
तृतीयकूटमुच्चार्य सोमचक्रे पूर्णगिरिपीठे उड्डीशनाथात्मके<br>
ब्रह्मात्मशक्तिश्रीभगमालिनीदेवीश्रीपादुकायै नमो ललाटे ।<br>
त्रिकूटमुच्चार्य परम्ब्रह्मचक्रे उड्डीयानपीठे<br>
श्रीचर्यानाथात्मके ब्रह्मात्मशक्ति-<br>
श्रीमहात्रिपुरसुन्दरीदेवीश्रीपादुकायै नमो ब्रह्मरन्ध्रे ।</p>
<p>कलामृते-</p>
<p>पीठान् सिद्धिप्रदान्मूलप्रथमं बीजमुच्चरन् ।<br>
अग्निचक्रे योजयेच्च कामगिर्यालये पुनः ।<br>
मित्रीशेति ततो नाथात्मकं कामेश्वरी पुनः ।<br>
देवी रुद्रात्मशक्तिश्रीपादुकां पूजयामि च ।<br>
नमः पदं द्वितीयञ्च बीजमूच्चार्य पार्वति ।<br>
सूर्यचक्रे योजयेच्च जालन्धरपदं ततः ।<br>
पीठे च षष्ठीशनाथात्मके वज्रेश्वरीपदम् ।<br>
देवी व्ष्ण्वात्मशक्ति श्रीपादुकां पूजयामि च ।<br>
नमः-पदं तृतीयञ्च बीजमुच्चार्य पार्वति ।<br>
सोमचक्रे योजयेच्च पूर्णागिरपर्द ततः ।<br>
पीठे उड्डीशनाथात्मके भगमालिनीपदम् ।<br>
देवी ब्रह्मात्मशक्तिश्रीपादुकां पूजयामि च ।<br>
नमः-पदं समस्तञ्च मन्त्रमुच्चार्य पार्वति ।<br>
परं ब्रह्मपदं चक्र उड्डीयानपदम् ततः ।<br>
पीठे पदं योजयित्वा चर्यानाथात्मके पदम् ।<br>
महात्रिपुरशब्दान्ते सुन्दरीति पदन्ततः ।<br>
देवीब्रह्मपदात्मान्ते शक्तिश्रीपादुकां ततः ।<br>
पूजयामि नमश्चान्ते पर्यायः प्रथमं शिवे ।</p>
<p>स्थानानि च-</p>
<p>मूलाधारे च हृदये ललाटे ब्रह्मरन्ध्रके ॥ ८९ ॥</p>
<p>ततस्तत्त्वन्यासः ।</p>
<p>यथा-</p>
<p>वाग्भवकूटमुच्चार्य आत्मतत्त्वव्यापिकायै<br>
श्रीमहात्रिपुरसुन्दर्यै नमः आधारे ।<br>
द्वितीयकूटमुच्चार्य विद्यातत्त्वव्यापिकायै श्रीमहात्रिपुरसुन्दर्यै<br>
नमः हृदये ।<br>
तृतीयकूटमुचार्य शिवतत्त्वव्यापिकायै श्रीमहात्रिपुरसुन्दर्यै<br>
नमः भ्रूमध्ये ।<br>
त्रिकूटमुच्चार्य सर्वतत्त्वव्यापिकायै श्रीमहात्रिपुरसुन्दर्यै नमो<br>
ब्रह्मरन्ध्रे ॥ ८९क ॥</p>
<p>ततः पञ्चदशीन्यासः ।</p>
<p>तद्यथा-</p>
<p>मूलाधारे हृदि चक्षुषोः कर्णयोर्नसोः<br>
मुखभुजयुगपृष्ठजानुयुगलनाभिषु प्रत्येकं नमोऽन्तं<br>
मूलमन्त्रवर्णं न्यसेत् ॥ ९० ॥</p>
<p>ततः षोडशीन्यासः -</p>
<p>निबन्धे-</p>
<p>ब्रह्मरन्ध्रे पूर्णविद्यां रक्तवर्णां विचिन्तयेत् ।<br>
सौभाग्यदण्डिनीं मुद्रां वामांसे भ्रामयेत्सुधीः ।<br>
रिपुजिह्वाग्रहां मुद्रां वामपादतले न्यसेत् ।<br>
व्यापकान्ते योनिमुद्रां मुखे क्षिप्त्वाभिवन्द्य च ।<br>
पुनर्ब्रह्मरन्ध्रे मणिबन्धे ललाटे मालिकां तां<br>
षोडशवर्णान्न्यसेत् ।</p>
<p>अथ संहारन्यासः -</p>
<p>ततः पादयोर्जङ्घयोर्जान्वोः कट्यामङ्गुलिपृष्ठके ।<br>
नाभौ पार्श्वद्वये चापि स्तनयोरंसयोस्तथा ।<br>
करयोर्ब्रह्मरन्ध्रे च वदने भ्रुवि पार्वति ।<br>
ततः कर्णप्रदेशे च करवेष्टनयोः क्रमात् ॥<br>
इति संहारन्यासः ॥ ९१ ॥</p>
<p>अथ स्थितिक्रमः-</p>
<p>करयोरङ्गुलीषु पञ्च ब्रह्मरन्ध्रे मुखे हृदि त्रयम् ।<br>
नाभ्यादिपादपर्यन्तमेकम् ।<br>
कण्ठान्नाभिपर्यन्तमेकम् ।<br>
ब्रह्मरन्ध्रात्कण्ठपर्यन्तमेकम् ।<br>
पादयोरङ्गुलीषु पञ्च ।<br>
इति स्थितिन्यासः ॥ ९२ ॥</p>
<p>अथ सृष्टिन्यासः-</p>
<p>ब्रह्मरन्ध्रे ललाटे नेत्रे श्रवणे घ्राणे मस्तके ओष्ठे दन्ताध<br>
ऊर्ध्वे जिह्वायां चिबुके पृष्ठे सर्वाङ्गे हृदि स्तनयोः कुक्षौ<br>
लिङ्गे च षोडशवर्णान् प्रविन्यसेत् ॥ ९३ ॥</p>
<p>अथ नादन्यासः-</p>
<p>शिरसि अविकृन्नादाय नमः, ललाटे शून्यनादाय नमः,<br>
भ्रूमध्ये स्पर्शनादाय नमः, नासायां नादनादाय नमः,<br>
वदने ध्वनिनादाय नमः, कण्ठे विन्दुनादाय नमः, हृदये<br>
शक्तिनादाय नमः, नाभौ जीवनादाय नमः, मूलाधारे<br>
अक्षरात्मकनादाय नमः ।</p>
<p>तथा च कुलामृते-</p>
<p>प्रथमञ्चाविकृन्नादं शून्यनादमतः परम् ।<br>
स्पर्शनादं नादनादं ध्वनिनादमतः परम् ।<br>
विन्दुनादं शक्तिनादं जीवनादं ततः शिवे ।<br>
अक्षरात्मकनादञ्च नमोऽन्तञ्च क्रमेण हि ।<br>
शिरोललाटभ्रूमध्य-नासावदनकण्ठके ।<br>
हृन्नाभिमूलदेशेषु नवनादं न्यसेत्सुधीः ॥ ९४ ॥</p>
<p>अथ षोढान्यासः -</p>
<p>ज्ञानार्णवे-</p>
<p>गणेशो प्रथमो न्यासो द्वितीयश्च ग्रहैर्मतः ।<br>
नक्षत्रैस्तु तृतीयः स्याद्योगिनीभिश्चतुर्थकः ।<br>
राशिभिः पञ्चमो न्यासः षष्ठः पीठैर्निगद्यते ॥ ९५ ॥<br>
षोढान्यासस्त्वयं प्रोक्तः सर्वत्रैवापराजितः ।</p>
<p>एवं-</p>
<p>योगिन्यस्तस्य गात्रस्थाः स पूज्यः सर्वयोगिभिः ।<br>
नास्त्यस्य पूज्यो लोकेषु पितृमातृमुखोज्ज्वलः ।<br>
स एव पूज्यः सर्वेषां स स्वयं परमेश्वरः ॥ ९६ ॥<br>
षोढान्यासविहीनो यः प्रणमेद्देवि पार्वतीम् ।<br>
सोऽचिरान्मृत्युमाप्नोति नरकञ्च प्रपद्यते ॥ ९७ ॥</p>
<p>बृहदारण्यक-ऋषिरनुष्टुप्छन्दो गणेशो देवता न्यासकर्मणि जपे<br>
विनियोगः ॥ ९८ ॥</p>
<p>एं ह्रीं श्रीम् अं विघ्नेश्वरश्रीभ्यां नमः इति शिरसि ।<br>
३ (ऐं ह्यीं श्रीं) आं विघ्नराजह्रोब्यां नमः इति मुखे ।<br>
३ इं विनायकतुष्टिभ्यां नमः इति दक्षचक्षुषि ।<br>
३ ईं शिवोत्तमशान्तिभ्यां नमः इति वामनेत्रे ।<br>
ए उं विघ्नहृत्पुष्टिभ्यां नमो दक्षकर्णे ।<br>
३ ऊं विघ्नकर्त्तृसरस्वतीभ्यां नमो वामकर्णे ।<br>
३ ऋं विघ्नराड्रतिभ्यां नमो दक्षनसि ।<br>
३ ॠं गणनायकमेधाभ्यां नमो वामनसि ।<br>
३ ऌम् एकदन्तकान्तिभ्यां नमो दक्षगण्डे ।<br>
३ ॡं द्विदन्त-कामिनीभ्यां नमो वामगण्डे ।<br>
३ एं गजवक्त्र-मोहिनीभ्यां नमः ओष्ठे ।<br>
३ ऐं निरञ्जनजटाभ्यां नमोऽधरे ।<br>
३ ॐ कन्दर्पभृत्तीव्राभ्यां नमः ऊर्ध्वदन्ते ।<br>
३ औं दीर्घवक्त्रज्वालिनीभ्यां नमोऽधोदन्ते ।<br>
३ अं सङ्कर्षणनन्दाभ्यां नमो ब्रह्मरन्ध्रे ।<br>
३ अः वृषध्वजसुरसाभ्यां नमो मुखे ।<br>
३ कं गणनाथकामरूपिणीभ्यां नमो दक्षस्कन्धे ।<br>
३ खं गजेन्द्रशुभाभ्यां नमो दक्षकूर्परे ।<br>
३ गं सूर्पकर्णजयिनीभ्यां नमो मणिबन्धे ।<br>
३ घं त्रिनेत्रसत्याभ्यां नमोऽङ्गुलिमूले ।<br>
ङं लम्बोदरविघ्नेशीभ्यां नमोऽङ्गुल्यग्रे ।<br>
३ चं महामोदस्वरूपिणीभ्यां नमो वामस्कन्धे ।<br>
३ छं चतुर्मूर्त्तिकामदाभ्यां नमो वामकूर्परे ।<br>
३ जं सदाशिवमदविह्वलाभ्यां नमो मणिबन्धे ।<br>
३ झम् आमोदविकटाभ्यां नमोऽङ्गुलिमूले ।<br>
३ ञं दुर्मुखघूर्णाभ्यऽम् नमोऽङ्गुल्यग्रे ।<br>
३ टं सुमुखभूतिनीभ्यां नमो दक्षकटाधः ।<br>
३ठं प्रमोदभूमिभ्यां नमो दक्षजानुनि ।<br>
३ डम् एकपादमतिभ्यां नमो गुल्फे ।<br>
३ ढं द्विजिह्वरमाभ्यां नमोऽङ्गुल्यधः ।<br>
३ णं शूरमानुषोभ्यां नमोऽङ्गुल्यग्रे ।<br>
३ तं वीरमकरध्वजाभ्यां नमो वामकट्यधः ।<br>
३ थं षण्मुखविकर्णाभ्यां नमो जानुनि ।<br>
३ दं वरदभृकुटिभ्यां नमो गुह्ये ।३ धं<br>
वामदेवलज्जाभ्यां नमोऽङ्गुल्यधः ।<br>
३ नं वक्रतुण्डदीर्घघोणाभ्यां नमः इति अङ्गुल्यग्रे ।<br>
३ पं द्विरण्डधनुर्धराभ्यां नमो दक्षपार्श्वे ।<br>
३ फं सेनानीयामिनीभ्यां नमो वामपार्श्व ।<br>
३ बं ग्रामणीरात्रिभ्यं नमः पृष्ठे ।<br>
३ भं भत्तचन्द्रिकाभ्यां नमो नामौ ।<br>
३ मं विमलशशिप्रभाभ्यां नमः उदरे ।<br>
३ यं मत्तवाहनलोलाभ्यां नमो हृदि ।<br>
३ रं जटिचपलाक्षिभ्यां नमो दक्षस्कन्धे ।<br>
३ लं मुण्डि-ऋद्धिभ्यां नमः ककुदि ।<br>
३ वं खड्गिदुर्भगाभ्यां नमो वामस्कन्धे ।<br>
३ शं वरेण्यसुभगाभ्यां नमो हृदादिदक्षहस्ते ।<br>
३ षं वृषकेतुशिवाभ्यां नमो हृदादिवामहस्ते ।<br>
३ सं भक्ष्यप्रियदुर्गाभ्यां नमो हृदादिदक्षपादे ।<br>
३ हं मेघानादकामिनीभ्यां नमो हृदादिवामपादे ।<br>
३ लं गजेशकान्यकुब्जाभ्यां नमो हृदाद्युदरे ।<br>
३ क्षं गणेशविघ्नहारिणीभ्यां नमो हृदादिमुखे ।</p>
<p>तथा च ज्ञानार्णवे-</p>
<p>विश्वेश्वरस्तथा श्रीश्च विघ्नराजस्तथा ह्रिया ।<br>
विनायकस्तथा तुष्टिः शान्तियुक्तः शिवोत्तमः ।<br>
विघ्नहृत्पुष्टियुक्तश्च विघ्नकर्त्तृ सरस्वती ।<br>
विघ्नराड्रतियुक्तश्च मेधा च गणनायकः ।<br>
एकदन्तश्च कान्तिश्च द्विदन्तः कामिनीयुतः ।<br>
गजवक्त्रो मोहिनी च निरञ्जनजटैकतः ।<br>
कन्दर्पभृत्तथा तीव्रा दीर्घ्रवक्त्रस्तथा प्रिये ।<br>
ज्वालिनीसहितः पश्चात् नन्दासङ्कर्षणौ तथा ।<br>
वृषध्वजश्च सुरसा गणनाथेन संयुता ।<br>
कामरूपिणिका पश्चात्गजेन्द्रः शुभया (शुभ्रया) ततः ।<br>
सूर्पकर्णस्तु जयिनी त्रिनेत्रः सत्यया युतः ।<br>
लम्बोदरश्च विघ्नेशी महामोदः स्वरूपिणी ।<br>
चतुर्मूर्तिः कामदा च सदाशिवयुता ततः ।<br>
मदविह्वलनाम्नी च आमोदविकटे तथा ।<br>
दुर्मुखश्च तथा घूर्णा सुमुखो भूतिनी ततः ।<br>
प्रमोदश्च तथा भूमिरेकपादस्तथा मतिः द्विजिह्वश्च<br>
रमायुक्तः शूरश्चैव तु मानुषी ।<br>
वीरेणसहिता पश्चात्शैलजे मकरध्वजा ॥<br>
यन्मुखश्च विकर्णा च वरदो भृकुटी ततः ।<br>
वामदेवस्तथा लज्जा वक्रतुण्डस्ततः परम् ।<br>
दीर्घघोणान्वितः पश्चाद्द्विरण्डकधनुर्धरे ।<br>
सेनानीर्यामिनीयुक्ता ग्रामणी रात्रिसंयुतः ।<br>
मतश्च चन्द्रिकायुक्तो विमलश्च शशिप्रभा ।<br>
मत्तवाहनलोले च जटी च चपलाक्षिणी ।<br>
मुण्डी ऋद्धियुतः पश्चात्खड्गी दुर्भगया युतः ।<br>
वरेण्यश्चैव सुभगा वृषकेतुस्तथा शिवा ।<br>
भक्ष्यप्रियश्च दुर्गा च मेघनादश्च कामिनी ।<br>
गजेशः कान्यकुब्जा च गणेशो विघ्नहारिणी ।<br>
इति गणेशन्यासः ॥ ९९ ॥</p>
<p>अथ ग्रहन्यासः-</p>
<p>३ (ऐं ह्रीं श्रीं) अम् आम् इम् ईम् उम् ऊम् ऋं ॠम् ऌं ॡम् एम्<br>
ऐं ॐ औम् अम् आम् आदित्यरुचिभ्यां नमो हृदये ।<br>
३ यं रं लं वं सों सोमामराभ्यां नमो भ्रूमध्ये ।<br>
३ कं खं गं घं ङम् अम् अङ्गारकरक्ताभ्यां नमो नेत्रे ।<br>
३ चं छं जं झं ञं बुं बुधज्ञानरूपाभ्यां नमो<br>
हृदयोपरि ।<br>
३ टं ठं डं ढं णं वृं वृहस्पतियशस्विनीभ्यां नमः<br>
कण्ठे ।<br>
३ तं थं दं धं नं शुं शुक्राह्लादिनीभ्यां नमो गले ।<br>
३ पं फं बं भं मं शं शनैश्चरशक्तिभ्यां नमो<br>
नाभौ ।<br>
३ शं षं सं हं रां राहुकृष्णाभ्यां नमो वक्त्रे ।<br>
३ लं क्षं कें केतुवायवीभ्यां नमो गुह्ये ।</p>
<p>तथा च ज्ञानार्णवे-</p>
<p>स्वरैरर्कं हृदि न्यसेद्यवर्गेण शशी ततः ।<br>
भ्रूमध्ये च कवर्गण भौमं नेत्रत्रये न्यसेत् ।<br>
चवर्गेण बुधो हृदि टवर्गण वृहस्पतिः ।<br>
हृदयोपरि देवेशि तवर्गेण गले भृगुः ।<br>
पवर्गेण शनिर्नाभौ राहुर्वक्त्रे शवर्गगः ।<br>
लक्षाभ्यान्तु गुदे केतुं न्यसदेवं वरानने ॥ १०० ॥</p>
<p>अथ नक्षत्रन्यासः-</p>
<p>३ (ऐं ह्रीं श्रीं) अम् आम् अश्विन्यै नमो ललाटे ।<br>
३ इम् ईं भरण्यै नमो दक्षनेत्रे ।<br>
३ उम् ऊं कृत्तिकायै नमो वामनेत्रे ।<br>
३ ऋं ॠम् ऌं ॡं रोहिण्यै नमो दक्षकर्णे ।<br>
३ एं मृगशिरायै नमो वामकर्णे ।<br>
३ ऐम् आर्द्रायै नमो दक्षनासायाम ।<br>
३ ॐ औं पुनर्वसवे नमो वामनासायाम् ।<br>
३ कं पुष्यायै नमः कण्ठे ।<br>
३ खं गम् अश्लेषायै नमो दक्षस्कन्धे ।<br>
३ घं ङं मघायै नमो वामस्कन्धे ।<br>
३ चं पूर्वफल्गुन्यै नमो दक्षभुजमध्ये ।<br>
३ छं जम् उत्तरफल्गुन्यै नमो वामभुजमध्ये ।<br>
३ झं ञं हस्तायै नमो दक्षमणिबन्धे ।<br>
३ टं ठं चित्रायै नमो वाममणिबन्धे ।<br>
३ डं स्वात्यै नमो दक्षहस्ततले ।<br>
३ ढं णं विशाखायै नमो वामहस्त्ततले ।<br>
३ तं थं दम् अनुराधायै नमो नाभौ ।<br>
३ धं ज्येष्ठायै नमो दक्षकटिदेशे ।<br>
३ नं पं फं मूलायै नमो वामकटिदेशे ।<br>
३ वं पूर्वाषाढायै नमो दक्षोरौ ।<br>
३ भम् उत्तराषाढायै नमो वामोरौ ।<br>
३ मं श्रवणायै नमो दक्ष जानुनि ।<br>
३ यं रं धनिष्ठायै नमो वामजानुनि ।<br>
३ लं शतभिषायै नमो दक्षजङ्घायाम् ।<br>
३ वं शं पूर्वभाद्रपदायै नमो वामजङ्घायाम् ।<br>
३ षं सं हम् उत्तनभाद्रपदायै नमो दक्षपादे ।<br>
३ लं क्षम् अम् अः रेवत्यै नमो वामपादे ॥ १ ॥</p>
<p>अथा योगिनीन्यासः-</p>
<p>३ (ऐं ह्रीं श्रीं) अम् आम् इम् ईम् उम् ऊम् ऋम् ऋम् ऌं ॡम् एम्<br>
ऐं ॐ औं डां डीं दुं डं म ल व र यूं डाकिन्यै मां<br>
रक्ष रक्ष त्वगात्मने नमः कण्ठे ।<br>
३ कं खं गं घं ङं चं छं जं झं ञं टं ठं<br>
रां रीं र म ल व र यूं राकिण्यै मां रक्ष रक्षासृगात्मने<br>
नमो हृदये ।<br>
३ डं ढं णं तं थं दं धं नं पं फं नां नीं न<br>
म ल व र यूं लाकिन्यै मां रक्ष रक्ष मांसात्मने नमो<br>
नाभौ ।<br>
३ वं भं मं यं रं लं कां कीं क म ल व र यूं<br>
काकिन्यै मां रक्ष रक्ष मेद आत्मने नमः स्वाधिष्ठाने ।<br>
३ वं शं षं सं सां सीं स म ल व र यूं शाकिन्यै मां<br>
रक्ष रक्ष अस्थ्यात्मने नमो मूलाधारे ।<br>
३ हं लं क्षं हां हीं ह म ल व र यूं हाकिन्यै मां रक्ष<br>
रक्ष मज्जात्मने नमो भ्रूमध्ये ॥ २ ॥</p>
<p>अथ राशिन्यासः-</p>
<p>३ (ऐं ह्रीं श्रीं) अम् आम् इम् ईं मेषराशये नमो दक्षगुल्फे ।<br>
३ उम् ऊम् ऋं वृषराशये नमो दक्षजानुनि ।<br>
३ रॄम् ऌं ॡं मिथुनराशये नमो दक्षवृषणे ।<br>
३ एम् ऐं कर्कटराशये नमो दक्षकुक्षौ ।<br>
३ ॐ औं सिंहराशये नमो दक्षस्कन्धे ।<br>
३ अम् अः शं षं सं हं लं क्षं कन्याराशये नमो<br>
दक्षमस्तके ।<br>
३ कं खं गं घं ङं तुलाराशये नमो वाममस्तके ।<br>
३ चं छं जं झं ञं वृश्चिकराशये नमो वामबाहुमूले ।<br>
३ टं ठं डं ढं णं धनुराशये नमो वामकुक्षौ ।<br>
३ तं थं दं धं नं मकरराशये नमो वामवृषणे ।<br>
३ पं फं बं भं मं कुम्भराशये नमो वामजानुनि ।<br>
३ यं रं लं वं मीनराशये नमो वामगुल्फे ॥ ३ ॥</p>
<p>अथ पीठन्यासः-</p>
<p>सितासितारुण - श्याम-हिरित्-पीतान्यनुक्रमात् ।<br>
पुनः पुनः क्रमाद्देवि पञ्चाशत् स्थानसञ्चथः ।<br>
श्यामान् वराभयकरान् सर्वालङ्कारभूषितान् ।<br>
एवं ध्यात्वा पीठे न्यसेत् ।<br>
३ (ऐं ह्रीं श्रीं) अं कामरूपपीठाय नमः शिरसि ।<br>
३ आं वाराणसी पीठाय नमो मुखवृत्ते ।<br>
३ इं नेपालपीठाय नमो दक्षचक्षुषि ।<br>
३ ईं पौण्ड्रवर्द्धनपीठाय नमो वामचक्षुषि ।<br>
उं काश्मीरपीठाय नमो दक्षकर्णे ।<br>
ऊं कान्यकुब्जपीठाय नमो वाकर्णे ।<br>
३ ऋं पुरस्थितपीठाय नमो दक्षिणनसि ।<br>
ऋं चरस्थितपीठाय नमो वामनसि ।<br>
ए ऌं पूर्णशैलपीठाय नमो दक्षगण्डे ।<br>
३ ऌम् अर्बुदपीठाय नमो वामगण्डे ।<br>
३ एम् आम्रातकेश्वरपीठाय नमः ओष्ठे ।<br>
३ ऐम् एकाम्रपीठाय नमोऽधरे ।<br>
३ ॐ त्रिस्रोतःपीठा नमः ऊर्धदन्ते ।<br>
३ औं कामकोट्टपीठाय नमोऽधोदन्ते ।<br>
३ अं कैलासपीठाय नमो ब्रह्मरन्ध्रे ।<br>
३ अः भृगुपीठाय नमो मुखे ।<br>
३ कं केदारपीठाय नमो दक्षबाहुमूले ।<br>
३ खं चन्द्रपुरपीठाय नमः दक्षकूर्परे ।<br>
३ गं श्रीपीठाय नमो दक्षमणिबन्धे ।<br>
३ घम् ओङ्कारपीठाय नमः दक्षिणाङ्गुलिमूले ।<br>
३ ङं जालन्धरपीठाय नमः दक्षाङ्गुल्यग्रे ।<br>
३ चं मानवपीठाय ।<br>
३ छं कूपान्तकपीठाय ।<br>
३ जं देवीकोट्टीपीठाय ।<br>
३ झं गोकर्णपीठाय ।<br>
३ ञं मारुतेश्वरपीठाय-वामबाहुमूलसन्ध्यग्रकेषु ।<br>
३ टम् अट्टहासपीठये नमः दक्षपादमूले ।<br>
३ ठं विजयपीठाय नमो दक्षजानुनि ।<br>
३ डं राजगृहपीठाय नमोदक्षगुल्फे ।<br>
३ ढं कोल्वगिरिपीठाय नमो दक्षपादाङ्गुलिमूले ।<br>
३ णम् एलापुरपीठाय नमो दक्षपादां गुल्यग्रे ।<br>
३ तं कामेश्वरपीठाय नमो वामपादमूले ।<br>
३ थं जयन्तीपीठाय नमः वामजानुनी ।<br>
३ दम् उज्जयिनीपीठाय नमो वामगुल्फे ।<br>
३ धं क्षीरिकापीठाय नमो वामपादाङ्गुलिमूले ।<br>
३ नं हस्तिनापुरपीठाय नमो वामपादाङ्गुल्यग्रे ।<br>
३ पम् उड्डीशपीठाय नमो दक्षपार्श्वे ।<br>
३ फं प्रयोगपीठाय नमो वामपार्श्वे ।<br>
३ बं विन्ध्यपीठाय नमः पृष्ठे ।<br>
३ भं मायापुरपीठाय नमो नाभौ ।<br>
३ मं जलेश्वर पीठाय नमः उदरे ।<br>
३ यं मलयपीठाय नमो हृदये ।<br>
३ रं श्रीशैलपीठाय नमो दक्षिणस्कन्धे ।<br>
३ लं मेरुपीठाय नमः ककुदि ।<br>
३ गिरिपीठाय नमो वामस्कन्धे ।<br>
३ शं महेन्द्रपीठाय नमो हृदादि दक्षिणकरे ।<br>
३ यं वामनपीठाय नमो हृदादिवामकरे ।<br>
३ सं हिरण्यपुरपीठाय नमो हृदादिदक्षिणपादे ।<br>
३ हं महालक्ष्मीपुरपीठाय नमो हृदादिवामपादे ।<br>
३ लम् उड्डीयानपीठाय नमो हृदादि-उदरे ।<br>
३ क्षं छायाछत्रपुरपीठाय नमो हृदादिमुखे ।<br>
सर्वत्र मातृकास्थानेषु नमोऽन्तेन न्यसेत् ।<br>
अयं षोढान्यासो मातृकायन्यासकाले कर्त्तव्यः इति<br>
सम्प्रदायविदः ॥ ४ ॥</p>
<p>अथ त्रिपुरान्यासः ।</p>
<p>तन्त्रे-</p>
<p>त्रिपुरन्यासं ततः कुर्यात् सर्वकामार्थसिद्धये ।<br>
अस्यास्तु न्यासमात्रेण जीवन्मुक्तो भवेन्नरः ॥</p>
<p>यथा-</p>
<p>ऐं ह्रीं श्रीम् अं कामिनीत्रिपुरायै नमो ललाटे ।<br>
सर्वत्र एवं क्रमेण त्रिपुरायै नमः इत्यन्तेन मातृकास्थानेषु<br>
न्यसेत् ।<br>
३ आं मालिनी ।<br>
इं मदना ।<br>
३ ईम् उन्मादिनी ।<br>
३ उं द्राविणी ।<br>
३ ऊं खेचरी ।<br>
३ ऋं झटिका ।<br>
३ ॠं कलावती ।<br>
३ ऌं क्लेदिनी ।<br>
३ ॡं शिवदूती ।<br>
३ एं सुभगा ।<br>
३ ऐं भगावहा ।<br>
३ ॐ विद्येश्वरी ।<br>
३ औं महालक्ष्मी ।<br>
३ अं कौलिनी ।<br>
३ अः कालेश्वरी ।<br>
३ कं कुलमालिनी ।<br>
३ खं व्यापिनी ।<br>
गं भगा ।<br>
३ घं वागीश्वरी ।<br>
३ ङं कालिका ।<br>
३ चं पिङ्गला ।<br>
३ छं भगसर्पिगी ।<br>
३ जं सुन्दरी ।<br>
३ झं नीलपताका ।<br>
३ ञं सिद्धेश्वरी ।<br>
३ टं महासिद्धेश्वरी ।<br>
३ ठम् अघोरा ।<br>
३ डं रत्नमाला ।<br>
३ ढं मङ्गला ।<br>
३ णं भगमालिनी ।<br>
३ तं रौद्री ।<br>
थं योगेश्वरी ।<br>
३ दम् अम्बिका ।<br>
३ धम् अट्टहासा ।<br>
३ नं व्योमरूपिणी ।<br>
३ पं वज्रेश्वरी ।<br>
३ फं क्षोभिणी ।<br>
३ बं शाकम्भरी ।<br>
३ भम् अनङ्गा ।<br>
३ मं लोकेश्वरी ।<br>
३ यं रक्ता ।<br>
३ रं सुस्था ।<br>
३ लं शुक्रा ।<br>
३ वम् अपराजिता ।<br>
३ शं सम्वर्ता ।<br>
३ षं विमला ।<br>
३ सम् अघोरा ।<br>
३ हं भैरवी ।<br>
३ लम् अघोरा ।<br>
३ क्षं सर्वाकर्षिणी ।<br>
इति पञ्चाशत्त्रिपुरा मातृकास्थानेषु नमोऽन्तेन न्यसेत् ॥ ५ ॥</p>
<p>अथ कामरतिन्याः ।</p>
<p>ऐं ह्रीं श्रीं क्लीम् अं कामरतिभ्यां नमः ।<br>
सर्वत्र ऐं ह्रीं श्रीं क्लीम् ।<br>
नमोऽन्तेन मातृकास्थानेषु न्यसेत् ।<br>
४ आं कामप्रीतिभ्याम् ।<br>
४ इं कान्तकामिनीभ्याम् ।<br>
४ ईं भ्रान्तमोहिनीभ्याम् ।<br>
४ उं कामधुक्कमलाभ्याम् ।<br>
४ ऊं कामचारिविलासिनीभ्याम् ।<br>
४ ऋं कन्दर्पकल्पलताभ्याम् ।<br>
४ ॠं कोमलश्यामलाभ्याम् ।<br>
४ ऌं कामवर्द्धकशुचिस्मिताभ्याम् ।<br>
४ ॡं कामविजयाभ्याम् ।<br>
४ एं रणविशालाक्षीभ्याम् ।<br>
४ ऐं रमणलेलिहाभ्याम् ।<br>
४ ॐ रतिनाथदिगम्बराभ्याम् ।<br>
४ ऐं रतिप्रियरमाभ्याम् ।<br>
४ अं रात्रिनाथकुब्जिकाभ्याम् ।<br>
४ अः स्मरकान्ताभ्याम् ।<br>
४ कं रमणसत्याभ्याम् ।<br>
४ खं निशाचरकल्याणीभ्याम् ।<br>
४ गं नन्दनभोगिनीभ्याम् ।<br>
४ घं नन्दीशकामदाभ्याम् ।<br>
४ ङं मदनसुलोचनाभ्याम् ।<br>
४ चं नन्दयितृस्वलावण्याभ्याम् ।<br>
४ छं निशाचरमर्दिनीभ्याम् ।<br>
४ जं रतिहंसकलहंस- प्रियाभ्याम् ।<br>
४ झं पुष्पगन्धन्वकाङ्क्षिणीभ्याम् ।<br>
४ अ ञं माहधनुःसुखीभ्याम् ।<br>
४ टं ग्रामणीनलिनीभ्याम् ।<br>
४ ठं भीमजटिनीभ्याम् ।<br>
४ डं भ्रामणज्वालिनीभ्याम् ।<br>
४ ढं भ्रमणशिखिनीभ्याम् ।<br>
४ णं श्याममुग्धाभ्याम् ।<br>
४ तं भ्रामणरमाभ्याम् ।<br>
४ थं भृगुभ्रमाभ्याम् ।<br>
४ दं भ्रान्तकमलाभ्याम् ।<br>
४ धं भ्रमावहसुचञ्चलाभ्याम् ।<br>
४ नं मोहनदीर्घजिह्वाभ्याम् ।<br>
४ पं मेषकमहामतिभ्याम् ।<br>
४ फं मुग्धलोलाक्षीभ्याम् ।<br>
४ बं मोहवर्द्धकभृङ्गिनीभ्याम् ।<br>
४ भं मोहकचपेटाभ्याम् ।<br>
४ मं मन्मथनाथाभ्याम् ।<br>
४ यं मतङ्गमालिनीभ्याम् ।<br>
४ रं भृङ्गीशकलहंसिनीभ्याम् ।<br>
४ लं गायकविश्वतोमुखीभ्याम् ।<br>
४ वं गीतिगजनन्दिकाभ्याम् ।<br>
४ शं नर्तकरञ्जिनीभ्याम् ।<br>
४ षं मेषकान्तिभ्याम् ।<br>
४ सम् उन्मत्तकलकण्ठाभ्याम् ।<br>
४ हं संवर्तकवृकोदरीभ्याम् ।<br>
४ लं मेघश्यामाभ्याम् ।<br>
४ क्षं विमलश्रीमतीभ्याम् ।<br>
मातृकास्थानेष्वेतान्नमोऽन्तान्न्यसेत् ।</p>
<p>ज्ञानार्णवे-</p>
<p>न्यसेत्कामरती पश्चात्कामप्रीति महेश्वरि ।<br>
कान्तश्च कामिनीयुक्तो भ्रान्ता वै मोहिनीयुतः ।<br>
कामधुक्कमला तद्वत्कामचारो विलासिनी ।<br>
कन्दर्पैः कल्पलतया कोमलश्यामले तथा ।<br>
कामवर्द्धकसंयुक्ता विज्ञेया तु शुचिस्मिता ।<br>
कामश्च विजयायुक्तो विशालाक्षीयुतो रणः ।<br>
रमणो लेलिहायुक्तो रतिनाथदिगम्बरे ।<br>
रतिप्रियरमे चैव रात्रिनाथश्च कुब्जिका ।<br>
स्मरेण संयुता कान्ता रमणः सत्यया युतः ।<br>
निशाचरश्च कल्याणी नन्दनो भोगिनी तथा ।<br>
नन्दीशः कामदायुक्तो मदनश्च सुलोचना ।<br>
स्वलावण्यायुतो देवि तथा नन्दयिता प्रिये ।<br>
निशाचरश्च मर्दिन्या रतिहंसस्ततः परम् ।<br>
कलहंसप्रियायुक्तः पुष्पधन्वा च काङ्क्षिणी ।<br>
महाधनुश्च सुमुखी ग्रामणीर्नलिनीयुतः ।<br>
भीमश्च जटिनीयुक्तो भ्रामणो ज्वालिनीयुतः ।<br>
भ्रामण शिखिनीयुक्तो श्याममुग्धे ततः परम् ।<br>
भ्रामणो रमया युक्तो भृगुर्भ्रमा ततः परम् ।<br>
भ्रान्तः कामकलायुक्तो भ्रमावऽसुचञ्चला ।<br>
मोहिनी दीर्घजिह्वा च मेषकश्च महामतिः ।<br>
तथा मुग्धश्च लोलाक्षी मोहवर्द्धनभृङ्गिनी ।<br>
मोहकश्च चपेटा च मन्मथो नाथया युतः ।<br>
मतङ्गो मालिनीयुक्तो भृङ्गीशः कलहसिनी ।<br>
गायकेन समायुक्तस्ततो वै विश्वतोमुखी ।<br>
गजनन्दिकया युक्तो गीतिश्च तदनन्तरम् ।<br>
नर्त्तकः सह रञ्जिन्या मेषः कान्तिसमन्वितः ।<br>
उन्मत्तः कलकण्ठा च संवर्त्तकवृकोदरी ।<br>
मेघः श्यामान्वितो देवि विमलः श्रीमती प्रिये ।<br>
मातृकाणर्न्यसेद्देवि मातृकास्थान एव च ॥ ६ ॥</p>
<p>अथ षोडशनित्यान्यासः ।</p>
<p>ज्ञानार्णवे-</p>
<p>प्रथमो सुन्दरी नित्या महात्रिपुरसुन्दरी ।<br>
कामेश्वरी समाख्याता तथैव भगमालिनी ।<br>
नित्यक्लिन्नाः च भेरुण्डा तथैव वह्निवासिनी ।<br>
वज्रेश्वरी च दूती च त्वरिता कुलसुन्दरी ।<br>
नित्या नीलपताका च विजया सर्वमङ्गला ।<br>
ज्वालामाला विचित्रान्ताः पञ्चदश प्रकीर्तिताः ।</p>
<p>एतासां मन्त्रा ज्ञानार्णवे-</p>
<p>शृणु देवि प्रवक्ष्यामि नित्यामन्त्रमनुत्तमम् ।<br>
बालान्तारञ्च हृत्प्रान्ते कामेश्वरिपदं वदेत् ।<br>
इच्छाकामफलप्रान्ते प्रदे सर्वपदं वदेत् ।<br>
ततः सत्त्ववशं ब्रूयात्करि सर्वजगत्पदम् ।<br>
क्षोभणान्ते करि ब्रूयात् हुङ्कारत्रयमालिखेत् ।<br>
पञ्च बाणान् समालिख्य संहारेण कुमारिकाम् ।<br>
एषा कामेश्वरी नित्या प्रसङ्गात्कथिता शिवे ।<br>
वाग्भवं भगशब्दान्ते भगे भगिनि चालिखेत् ।<br>
भगोदरि भगाङ्गे च भगमाले भगावहे ।<br>
भगगुह्ये भगप्रान्ते योनिप्रान्ते भगान्तिके ।<br>
निपातिनी च सर्वान्ते ततो भगवशङ्करि ।<br>
भगरूपे ततो लेख्यं नीरजायतलोचने ।<br>
नित्यक्लिन्ने भगप्रान्ते स्वरूपे सर्वमालिखेत् ।<br>
भगानि मे ह्यानयान्ते वरदेऽथ समालिखेत् ।<br>
रेते सुरेते च भगक्लिन्ने क्लिन्नद्रवे ततः ।<br>
क्लेदय द्रावयाथो च सर्वसत्त्वान् भगेश्वरि ।<br>
अमोघे भगविच्छे च क्षुभ क्षोभय सर्वं च ।<br>
सत्त्वान् भगेश्वरि ब्रूयाद्वाग्भवं ब्लूं जमादिकम् ।<br>
भें ब्लूं मों हें ब्लूं क्लिन्ने च ततः परम् ।<br>
सर्वाणि च भगान्यन्ते मे वशञ्चानयेति च ।<br>
स्त्री बीजञ्च हरप्रान्ते वेदमात्मकमक्षरम् ।<br>
भुवनेशीं समालिख्य विद्येयं भगमालिनी ।<br>
पराबीजं समुच्चार्य नित्यक्लिन्ने मदद्रवे ।<br>
अग्निजायान्वितो मन्त्रो नित्यक्लिन्नेयमीरिता प्रणवं पूर्वमुच्चार्य<br>
तथाङ्कुशयुगं वदेत् ।<br>
तन्मध्ये विलिखेद्देवि भरोमात्मकमक्षरम् ।<br>
चवर्गमन्त्यहीनन्तु विलिखेद्वह्निसंस्थितम् ।<br>
चतुर्दशस्वरोपेतं विन्दुनादान्वितं पृथक् ।<br>
वह्निजायान्विता विद्या भेरुण्डा देवता भवेत् ॥ ७ ॥<br>
परां विलिख्य वह्न्यन्ते वासिन्यै नम इत्यपि ।<br>
अष्टार्णोऽयं महेशानि देवता वह्निवासिनी ।<br>
प्रणवं भुवनेशानीं फरेमात्मकमक्षरम् ।<br>
सविसर्गः शशी पश्चान्नित्यक्लिन्ने मदद्रवे ।<br>
वह्निजायान्विता विद्या सर्वैश्वर्यम्प्रदायिनी ।<br>
चतुर्दशाक्षरी विद्या ज्ञेया वज्रेश्वरी तथा ।<br>
पराबीजं समुच्चार्य शिवदूती च ङेयुता ।<br>
हृदन्तोऽयं मनुर्देवि दूती सर्वसमृद्धिदा ।<br>
ओङ्कारबीजमुच्चार्य परां कवचमालिखेत् ।<br>
खेचछेक्षं समालिख्य श्रीबीजञ्च समालिखेत् ।<br>
हुङ्कारं क्षे परा चास्त्रं विद्येयं त्वरिता भवेत् ।<br>
सर्वसिंहासनमयी बालैव कुलसुन्दरी ।<br>
बालया पुटितां कुर्यात्तथा वै नित्यभैरवीम् ।<br>
पञ्चबाणांश्च देवेशि नित्या शक्राक्षरी भवेत् ।</p>
<p>अथवा-</p>
<p>पञ्चाक्षरी बाणबीजैर्नित्येयमपरा भवेत् ।<br>
प्रणवं भुवनेशानीं फरेमात्मकमक्षरम् ।<br>
ब्लूमात्मकं द्वितीयन्तु भुवनेश्यङ्कुशं ततः ।<br>
नित्यशब्दं समुद्धृत्य सम्बोध्या च मदद्रवा ।<br>
कवचं चाङ्कुशं माया नित्या नीलपताकिनी ।<br>
वान्तं कालसमायुक्तं रेफं शक्रस्वरान्वितम् ।<br>
विन्दुनादाङ्कितं देवि विद्येयं विजया भवेत् ।</p>
<p>यद्वा-</p>
<p>वान्तं कालाग्निवायुश्च शक्रस्वरविभूषितः ।<br>
नादविन्दुकलायुक्तो विद्येयं विजया भवेत् ।<br>
चन्द्रं वरुणसंयुक्तं तारस्थञ्च समालिखेत् ।<br>
चतुर्थ्यन्तं ततो देवि विलिखेत्सर्वमङ्गलाम् ।<br>
हृदन्तोऽयं मनुर्देवि नित्येयं सर्वमङ्गला ।<br>
तारं हृद्भगवत्यन्ते ज्वालामालिनी देवि च ।<br>
द्विरुच्चार्य च सर्वान्ते भूतसंहारिके ।<br>
जातवेदसि संलिख्य ज्वलन्तिपदयुग्मकम् ।<br>
ज्वलेति प्रज्वलद्वन्द्वं हुङ्कारत्रयमालिखेत् ।<br>
वह्निबीजत्रयं कूर्चमन्त्रं स्वाहान्वितो मनुः ।<br>
इयं नित्या महादेवि ज्वालामालिनिका परा ।<br>
कवर्गान्तं स्वरान्तञ्च शक्रस्वरविभूषितम् ।<br>
विन्दुनादकलाक्रान्तं विचित्रा परमेश्वरी ।<br>
अकारादिषु सर्वेषु स्वरेषु क्रमतो यजेत् ।<br>
अः स्वरे परमेशानि श्रीविद्यां विश्वमातृकाम् ।<br>
स्वरवद्विन्यसेद्विद्यां नीरजायतलोचने ।<br>
एताः षोडशस्वरन्यासस्थानेषु विन्यसेत् ॥ ७क ॥</p>
<p>मन्त्रो यथा-</p>
<p>ऐं ह्रीं श्रीम् अम् ऐं क्लीं सौः ॐ नमः कामेश्वरि<br>
इच्छाकामफलप्रदे सर्वसत्त्ववशङ्करि सर्वजगत्क्षोभणकरि हुं<br>
हुं हुं द्रां द्रीं क्लीं ब्लूं सः सौः क्लीम् ऐं<br>
कामेश्वरीनित्याकलायै नमः (१) ।<br>
ऐं ह्रीं श्रीम् आम् ऐं भगभगे भगिनि भगोदरि भगाङ्गे<br>
भगमाले भगावहे भगगुह्ये भगयोनि भगनिपातिनि<br>
सर्वभगवशङ्करि भगरूपे नित्यक्लिन्ने भगस्वरूपे सर्वभगानि<br>
मे ह्यानय वरदे रेते सुरेते भगक्लिन्ने क्लिन्नद्रवे क्लेदय द्रावय<br>
सर्वसत्त्वान् भगेश्वरि अमोघे भगविच्छे क्षुभ क्षोभय<br>
सर्वसत्त्वान् भगेश्वरि ऐं ब्लूं जं भें ब्लूं मों ब्लूं हें<br>
ब्लूं क्लिन्ने सर्वाणि भगानि मे वशमानय स्त्रीं हर ब्लौं ह्रीं<br>
भगमालिनीनित्याकलायै नमः (२) ।<br>
ऐं ह्रीं श्रीं हं ह्रीं नित्यक्लिन्ने मदद्रवे स्वाहा<br>
नित्यक्लिन्नानित्याकलायै नमः (३) ।<br>
ऐं ह्रीं श्रीम् ईं ॐ क्रों क्रों द्रौं च्रौं छ्रौं ज्रौं<br>
झ्रौं स्वाहा भेरुण्डानित्याकलायै नमः (४) ।<br>
ऐं ह्रीं श्रीम् उं ह्रीं वह्निवासिन्यै नमः वह्निवासिनी-<br>
नित्याकलायै नमः (५) ।<br>
ऐं ह्रीं श्रीम् ऊं ॐ ह्रीं फ्रें सः नित्यक्लिन्ने मदद्रवे<br>
स्वाहा वज्रेश्वरीनित्याकलायै नमः ( ६) ।<br>
ऐं ह्रीं श्रीम् ऋं ह्रीं शिवदूत्यै नमः दृतीनित्याकलायै नमः<br>
(७) ।<br>
ऐं ह्रीं श्रीं ॠं ॐ ह्रीं हुं खेचछेक्ष स्त्रीं हूं क्षे<br>
ह्रीं फट् त्वरितानित्याकलायै नमः (८) ।<br>
ऐं ह्रीं श्रीम् ऌम् ऐं क्लीं सौः कुलसुन्दरीनित्याकलायै नमः<br>
(९) ।<br>
ऐं ह्रीं श्रीं ॡम् ऐं क्लीं सौः ह स क र डैं ह स क ल र<br>
डीं ह स क ल र डौः द्रां द्रीं क्लीं ब्लूं सः सौः क्लीम् ऐं<br>
विमलनित्याकलायै नमः ।<br>
अथवा ऐं ह्रीं श्रीं ॡं द्रां द्रीं क्लीं ब्लूं सः<br>
विमलानित्याकलायै नमः (१०) ।<br>
ऐं ह्रीं श्रीम् एं ॐ ह्रीं फ्रें ब्लूम् आं ह्रीं क्रों नित्ये<br>
मदद्रवे हुं क्रों ह्रीं नीलपताकिनी नित्याकलायै नमः (११) ।<br>
ऐं ह्रीं श्रीं भ्म्रौं विजयानित्याकलायै नमः ।</p>
<p>अथवा-</p>
<p>ऐं ह्रीं श्रीम् ऐं भ्न्त्र्यौं विजयेत्यादि (१२) ।<br>
ऐं ह्रीं श्रीं ॐ स्वों सर्वमङ्गलायै नमः<br>
सर्वमङ्गलानित्याकलायै नमः (१३) ।<br>
ऐं ह्रीं श्रीम् औं ॐ नमो भगवति ज्वालमालिनि देवि<br>
ज्वालामालिनि देवि सर्वभूतसंहारकारिके जातवेदसि ज्वलन्ति ज्वलन्ति<br>
ज्वल प्रज्वल प्रज्वल हुं हुं हुं रं रं रं हुं फट् स्वाहा<br>
ज्वालामालिनीनित्याकलायै नमः (१४) ।<br>
ऐं ह्रीं श्रीम् अं चं कौं विचित्रानित्याकलायै नमः (१५) ।<br>
ऐं ह्रीं श्रीम् अः मूलविद्यामुच्चार्य<br>
श्रीमहात्रिपुरसुन्दरीनित्याकलायै नमः (१६) ।<br>
यद्वा ऐं ह्रीं श्रीम् अः ॐ कामेश्वरीनित्याकलायै नमः ।<br>
इति षोडशनित्या न्यसेत् ।<br>
अस्मिन् काले वा सृष्टिस्थितिन्यासः ।<br>
इति षोडशमित्यान्यासः ।</p>
<p>अथ प्रकटयोगिनीन्यासः-</p>
<p>मूलाधारे ऐं ह्रीं श्रीं प्रकटयोगिनीभ्यो नमः ।<br>
स्वाधिष्ठाने ३ गुप्तयोगिनीभ्यो नमः ।<br>
नाभौ ३ गुप्ततरयोगिनीभ्यो नमः ।<br>
हृदये ३ सम्प्रदाययोगिनीभ्यो नमः ।<br>
कण्ठे ३ कुलकौलिनीयोगिनीभ्यो नमः ।<br>
भ्रूमध्ये ३ निगर्वयोगिनीभ्यो नमः ।<br>
नादे ३ रहस्ययोगिनीभ्यो नमः ।<br>
नादान्ते ३ अतिरहस्ययोगिनीभ्यो नमः ।<br>
ब्रह्मरन्ध्रे ३ परमातिरहस्ययोगिनीभ्यो नमः ॥ ८ ॥</p>
<p>अथ आयुधन्यासः-</p>
<p>द्रां द्रीं क्लीं ब्लूं सः यां रां लां वां शां धं<br>
सम्मोहनाय कामेश्वरधनुषे नमः ।<br>
यां ५ द्रां ५ थं सम्मोहनाय कामेश्वरीधनुषे नमः ।<br>
एतद्द्वयं स्ववामाधोहस्ते ।<br>
द्रां ५ यां ५ जं जम्भलेभ्यः कामेश्वरबाणेभ्यो नमः ।<br>
यां ५ द्रां ५ जं जम्भलेभ्यः कामेश्वरी वाणेभ्यो नमः ।<br>
एतद्द्वयं दक्षिणाधःकरे ।<br>
द्रां ५ यां ५ आं वशीकरणाय कामेश्वरपाशाय नमः ।<br>
द्रां ५ यां ५ ह्रीं वशीकरणाय कामेश्वरीपाशाय नमः ।<br>
एतद्द्वयं वामोर्ध्वहस्ते ।<br>
द्रां ५ यां ५ क्रों सर्वस्तम्भनाय कामेश्वराङ्कुशाय नमः<br>
।<br>
द्रां ५ यां ५ सर्वस्तम्भनाय कामेश्वर्यङ्कुशाय नमः ।<br>
एतद्द्वयं दक्षोर्ध्वे ।<br>
इति तु वक्ष्यमाणक्रमेण कामकला ध्यात्वा न्यसेत् ।</p>
<p>तथा च ज्ञानार्णवे-</p>
<p>एवं कामकलारूपं देवतामयमात्मनः ।<br>
वपुर्विचिन्त्य शिवयोरायुधन्यासमाचरेत् ।</p>
<p>तथा च-</p>
<p>द्रां द्रीं क्लीं ब्लूं सः इत्येते कामबाणाः प्रकीर्तिताः ।<br>
यां रां लां वां शाम् इदं कामेश्वरीबाणपञ्चकम् ।<br>
द्रादीनि पश्चाद्यादीनि धं सम्मोहनशब्दतः ।<br>
ङेऽन्तात्कामेश्वरधनुर्ङेऽन्तं नमोऽन्तमुद्धरेत् ।<br>
अनेन च स्ववामाधोहस्ते सन्धारयेद्धनुः ।<br>
यादिद्रादीनि थं ङेऽन्तसम्मोहनपदोपरि ।<br>
कामेश्वरीधनुर्ङेऽन्तं नमोऽन्तमित्यधःकरे ।<br>
वामे देव्यास्तथा मन्त्री धारयेदैक्षवं धनुः ।<br>
द्रादियादीनि जं जम्भलेभ्यः कामेश्वरपदान्तिके ।<br>
वाणेभ्यो नम इत्यन्तं दक्षिणाधःकरे निजे ।<br>
शैवान्प्रविन्यसेद्वाणान् पौष्पान्साधकसत्तमः ।<br>
यादिद्रादीनि जं जम्भलेभ्यः कामेश्वरीपदात्ततः ।<br>
बाणेभ्योनम इत्येतान् दक्षिणाधः करे निजे ।<br>
देव्याः प्रविन्यसेद्वाणान् पौष्पानिति च साधकः ।<br>
द्रादियादीनि भूयोऽपि मुखवृत्तं सविन्दुकम् ।<br>
स्याद्वशीकरणायेति कामेश्वरपदं ततः ।<br>
पाशाय नम इत्येवं वामोर्ध्वे विन्यसेत्करे ।<br>
यादिद्रादीनि गगनं वह्निवामाक्षिविन्दुमत् ।<br>
स्याद्वशीकरणायेति ततः कामेश्वरीति च ।<br>
पाशाय नम इत्येवं वामोर्ध्वे विन्यसेत्करे ॥ ९ ॥<br>
द्रादियादीनि क्रों सर्वस्तम्भनाय पदं ततः ।<br>
कामेश्वरपदात्पश्चादङ्कुशाय नमो लिखेत् ।<br>
दक्षिणोर्ध्वकरे शैवं विन्यसेदङ्कुशं ततः ।<br>
यादिद्रादीनि क्रों सर्वस्तम्भनाय ततः परम् ।<br>
कामेश्वरीपदादूर्ध्वमङ्कुशाय नमो लिखेत् ।<br>
दक्षिणोर्ध्वकरे देव्या विन्यसेदङ्कुशं ततः ॥ ९क ॥<br>
ततो मूलेन व्यापकं नवमुद्राः प्रदर्शयेत् ॥</p>
<p>तद्यथा-</p>
<p>द्रां सर्वसङ्क्षोभिणीं द्रीं सर्वद्राविणीं क्लीम् आकर्षिणीं<br>
ब्लूं सर्ववेशिनीं सः सर्वोन्मादिनीं क्रों महाङ्कुशां ह स<br>
ख फ्रें खेचरीं ह्सौः बीजमुद्राम् ऐं योगिनीमुद्राम् ॥ १० ॥</p>
<p>न्यासकालस्तु योगिनीहृदये-</p>
<p>प्रातःकालेऽथवा पूजासमये होमकर्मणि ।<br>
जपकालेऽपि वा तेषां विनियोगः पृथक् पृथक् ।<br>
पूजाकाले समस्तं वा कुर्यात्साधकसत्तमः ॥ ११ ॥</p>
<p>ततो ध्यानम्-</p>
<p>ततः पद्मनिभां देवीं बालार्ककिरणोज्ज्वलाम् ।<br>
जवाकुसुमसङ्काशां दाडिमीकुसुमोपमाम् ।<br>
पद्मरागप्रतीकाशां कुङ्कुमारुणसन्निभाम् ।<br>
स्फुरन्मुकुटमाणिक्य किङ्किणीजालमण्डिताम् ।<br>
कालालिकुलसङ्काशकुटिलालकपल्लवाम् ।<br>
प्रत्यग्रारुणसङ्काशवदनाम्भोजमण्डलाम् ।<br>
किञ्चिदर्द्धेन्दुकुटिलललाटमृदुपट्टिकाम् ।<br>
पिनाकिधनुराकारभ्रूलतां परमेश्वरीम् ।<br>
आनन्दमुदितोल्लासलीलान्दोलितलोचनाम् ।<br>
स्फुरन्मयूखसङ्काशविलसद्धेमकुण्डलाम् ।<br>
सुगण्डमण्डलाभोग जितेन्द्वन्मृतमण्डलाम् ।<br>
विश्वकर्मविनिर्माणसूत्रसुस्पष्टनासिकाम् ।<br>
ताम्रविद्रुमविम्बाभरक्तोष्ठीममृतोपमाम् ।<br>
स्मितमाधुर्यविजितमाधुर्यरससागराम् ।<br>
अनौपम्यगुणोपेतचिबुकोद्देशशोभिताम् ।<br>
कम्बुग्रीवां महादेवीं मृणालललितैर्भुजैः ।<br>
रक्तोत्पलदलाकारसुकुमारकराम्बुजाम् ॥<br>
रक्ताम्बुजनखज्योतिर्वितानितनभस्तलाम् ।<br>
मुक्ताहारलतोपेतसमुन्नतपयोधराम् ।<br>
त्रिवलीवलयायुक्तमध्यदेशसुशोभिताम् ॥ १२ ॥<br>
लावण्यसरिदावर्ताकारनाभिविभूषिताम् ।<br>
अनर्घरत्नघटिकाञ्चीयुतनितम्बिनीम् ।<br>
नितम्बविम्बद्विरदरोमराजिवराङ्कुशाम् ।<br>
कदलीललितस्तम्भसुकुमारोरुमीश्वरीम् ।<br>
लावण्यकुसुमाकारजानुमण्डलबन्धुराम् ।<br>
लावण्यकदलीतुल्यजङ्घायुग लमण्डिताम् ।<br>
गूढगुल्फपदद्वन्द्वप्रपदाजितकच्छपाम् ।<br>
तनुदीर्घाङ्गुलिस्वच्छनखराजिविराजिताम् ।<br>
ब्रह्मविष्णुशिरोरत्ननिघृष्टचरणाम्बुजाम् ।<br>
शीतांशुशतसङ्काशकान्तिसन्तानहासिनीम् ।<br>
लौहित्याजितसिन्दूरजवदाडिमरूपिणीम् ।<br>
रक्तवस्त्रपरीधानां पाशाङ्कुशकरोद्यताम् ।<br>
रक्तपद्मनिविष्टान्तु रक्ताभरणभूषिताम् ।<br>
चतुर्भुजां त्रिनेत्रान्तु पञ्चबाणधनुर्धराम् ।<br>
कर्पूरशकलोन्मिश्रताम्बूलपूरिताननाम् ।<br>
महामृगमदोद्दामकुङ्कुमारुणविग्रहाम् ।<br>
सर्वशृङ्गारवेशाढ्यं सर्वाभरणभूषिताम् ।<br>
जगदाह्लादजननीं जगद्रञ्जनकारिणीम् ।<br>
जगदाकर्षणकरीं जगत्कारणरूपिणीम् ।<br>
सर्वमन्त्रमयीं देवीं सर्वसौभाग्यसुन्दरीम् ।<br>
सर्वलक्ष्मीमयीं नित्यां सर्वशक्तिमयीं शिवाम् ।<br>
एवं रूपमात्मानं ध्यात्वा मानसैः सम्पूजयेत् ॥ १२क ॥</p>
<p>तद्यथा-</p>
<p>हृत्पद्ममध्ये देवीं विभाव्य, कुण्डली पात्र-संस्थेन<br>
सहस्रारामृतेन पाद्यं देव्याश्चरणे दद्यात् ।<br>
ततो मनश्चार्घ्यं दत्त्वा<br>
सहस्रदलपद्मभृङ्गारगलितपरमामृतजलेनाचमनीयं मुखे ।<br>
चतुर्विंशतितत्त्वेन गन्धञ्च ।<br>
अहिंसां विज्ञानं क्षमां दयाञ्च अलोभम् अमोहम्<br>
अमात्सर्यम् ।<br>
अमायाम् अनहङ्कारम् अरागमद्वेषम् इन्द्रियाणि च दशैतानि<br>
पुष्पाणि प्रदापयेत् ।<br>
ततो वायुरूपं धूपं तेजोरूपञ्च दीपं दद्यात् ।<br>
अम्बरं चामरं सूर्यं दर्पणं चन्द्रं छत्रं पद्मन्तु<br>
मेखलाम् आनन्दं हारमुत्तमम् ।<br>
अनाहतध्वनिमयीं घण्टां निवेदयेत् ।<br>
ततः सुधारसाम्बुधिं मांसपर्वतं ब्रह्माण्ड<br>
पूरितपायसञ्च दत्त्वा, मनोनर्तकसत्तालैः<br>
शृङ्गारादिरसोद्भवैः ।<br>
नृत्यैर्गीतैश्च वाद्यैश्च तोषयेत् परमेश्वरीम् ।<br>
एवं सम्पूज्याभेदेन जपः कार्यः ।<br>
ततो वहिःपूजामारभेत ततोऽर्घ्यस्थापनम् ॥ १३ ॥</p>
<p>प्रथमं सामान्यार्घ्यम्</p>
<p>तत्र क्रमः-</p>
<p>आदौ स्ववामे जलेन चतुरस्रं विधाय तदन्तर्वृत्तमालिखेत् ।<br>
ततः ॐ मण्डलाय नमः इति पुष्पैस्तदभ्यर्च्य, तत्र<br>
साधारं पात्रं संस्थाप्य बालया तमभ्यर्च्य शुद्धजलेन<br>
तमापूर्य, ऐं सर्वज्ञाशक्तिश्रीमत्त्रिपुरसुन्दरीहृदयाय नमः<br>
इत्यादिक्रमेण षङ्गानि सम्पूज्य, तदुपरि मूलमष्टधा जप्त्वा<br>
विशेषार्घ्यस्थापनं कुर्यात् ॥ १३क ॥</p>
<p>तत्पात्रन्तु तन्त्रान्तरे-</p>
<p>पात्रं काञ्चनकाचरूप्यजनितं मुक्ताकपालोद्भवं,<br>
विश्वामित्रमयञ्च कामदमिदं हैमं प्रियं स्फाटिकम् ।<br>
ताम्रं प्रीतिदमिष्टसिद्धिजनकं श्रीनारिकेलोद्भवं, कपालं<br>
स्फुटमन्त्रसिद्धिजनकं मुक्तिप्रदं मौक्तिकम् ॥ १४ ॥</p>
<p>नवरत्नेश्वरे-</p>
<p>नरपात्रं महेशानि विज्ञेयञ्चोत्तमोत्तमम् ।<br>
नारिकेलोद्भवं पात्रं ज्ञेयञ्चोत्तमकल्पनम् ।<br>
रत्नपात्रञ्च सुश्रोणि ज्ञेयञ्चोत्तममध्यमम् ।<br>
मध्यमोत्तमगं बैल्वं ब्रह्मवृक्षजमेव च ।<br>
कल्पं सुमध्यमं प्रोक्तं मृण्ममयं कल्पमध्यमम् ॥ १५ ॥<br>
वश्याकर्षणकर्माणि हेमपात्रे सुशोभने ।<br>
शान्तिके पौष्टिके वापि राजतं कारयेत् प्रिये ॥ १६ ॥<br>
लौहपात्रं विजानीयान्मारणोच्चाटने तथा ।<br>
स्तम्भकार्येषु पाषाणं विद्वेषे लौहमृण्मयम् ॥ १७ ॥<br>
सर्वकार्येषु कर्त्तव्यं विश्वामित्रञ्च सुव्रते ।<br>
कुलोत्सादनकार्येषु काचपात्रं विशिष्यते ॥ १८ ॥<br>
काष्ठपत्रं विजानीयान्मन्त्राराधनकर्मणि ।<br>
नरपात्रस्तु हृह्णीयाद्भुक्तिमुक्तिप्रदायकम् ॥ १९ ॥<br>
दृष्ट्वार्घ्यपात्रं देवेशि ब्रह्माद्या देवताः सदा ।<br>
नृत्यन्ति सर्वयोगिन्यः प्रीताः सिद्धिं ददत्यपि ॥ २० ॥</p>
<p>सामान्यविशेषार्घ्ययोरावश्यकत्वमाह नवरत्नेश्वर-</p>
<p>एकपात्रं न कुर्वात यदि साक्षान्महेश्वरः ।<br>
मन्त्राः पराङ्मुखा यान्ति आपदश्च पदे पदे ।<br>
इहलोके द्ररिद्रः स्यान्मृते च पशुतां व्रजेत् ॥ २१ ॥<br>
तत आत्मश्रीचक्रयोर्मध्ये सामान्यार्घ्यजलेन<br>
त्रिकोणवृत्तषट्कोणचतुरस्रमण्डलं कृत्वा, त्रिकोण-मध्ये<br>
मूलविद्यया मध्यं सम्पूज्य, त्रिकोणे प्रत्येककूटैः पूजयेत् ।<br>
अग्न्यादिकोणक्रमेण षट्कोणे मूलविद्यया द्विरावृत्त्या षडङ्गानि<br>
पूजयेत् ।<br>
तत्र त्रिपदिकां संस्थाप्य, ऐं ह्रीं श्रीं मं वह्निमण्डलाय<br>
दशकलात्मने अर्घ्यपात्राधाराय नमः इत्याधारं सम्पूज्य,<br>
तत्र वृत्ताकारेण वह्नेर्दशकलाः पूजयेत् ।</p>
<p>तद्यथा-</p>
<p>ऐं ह्रीं श्रीं यं धूम्रायै नमः ।<br>
एवं ३ रं नीलायै ।<br>
३ लं कपिलायै ।<br>
३ वं विस्फुलिङ्गिन्यै ।<br>
३ शं ज्वालिन्यै ।<br>
३ यं हैमवत्यै ।<br>
३ सं हव्यवाहिन्यै ।<br>
३ हं कव्यवाहिन्यै ।<br>
३ लं रात्र्यै ।<br>
३ क्षं सङ्कर्षिण्यै ।<br>
इति सम्पूज्य तदुपरि अस्त्रान्तं मूलमुच्चार्य<br>
प्रक्षालितमर्घ्यपात्रं संस्थाप्य, पूर्ववत्तत्र मन्त्रमालिख्य,<br>
सम्पूज्य, ऐं ह्रीं श्रीं क्लीम् अं सूर्यमण्डलाय<br>
द्वादशकलात्मने अर्घ्यपात्राय नमः इति सम्पूज्य वृत्ताकारेण<br>
सूर्यस्य द्वादशकलाः पूजयेत् ।</p>
<p>यथा-</p>
<p>ऐं ह्रीं श्रीं कं भं तपिन्यै नमः ।<br>
एवं ३ खं बं तापिन्यै ।<br>
३ गं फं धूम्रायै ।<br>
३ घं पं विबुधायै ।<br>
३ ङं नं बोधिन्यै ।<br>
३ चं धं कलिन्यै ।<br>
३ छं दं शोषिण्यै ।<br>
३ जं थं वरेण्यायै ।<br>
३ झं तम् आकर्षिण्यै ।<br>
३ ञं णं मायायै ।<br>
३ टं ढं विवस्वत्यै ।<br>
३ ठं डं हेमप्रभायै ।<br>
नमः सर्वत्र ।<br>
इति सम्पूज्य, मूलेन जलादिनापूर्य, पूर्ववद्यन्त्रमाख्यि, त्रिकोणे<br>
अकथादित्रिरेखां मध्ये हलक्षाणि च चिन्तयेत् ।<br>
ततः पूर्ववत् सम्पूज्य, सौः ऐं ह्रीं श्रीम् उं सोममण्डलाय<br>
षोडशकलात्मने अर्घ्यपात्रामृताय नमः इति सम्पूज्य, सोमस्य<br>
षोडशकला वृत्ताकारेण पूजयेत् ।</p>
<p>यथा-</p>
<p>ऐं ह्रीं श्रीम् अम् अमृतायै नमः ।<br>
एवं ३ आं मदनायै ।<br>
३ इं तुष्टयै ।<br>
३ ईं पुष्ट्यै ।<br>
३ उं प्रीत्यै ।<br>
३ ऊं रत्यै ।<br>
३ ऋं श्रियै ।<br>
ॠं क्रियायै ।<br>
३ ऌं सुधायै ।<br>
३ ॡं रात्र्यै ।<br>
एं ज्योत्स्नायै ।<br>
३ ऐं हैमवत्यै ।<br>
३ ॐ छायायै ।<br>
३ औं पूर्णिमायै ।<br>
अं विद्यायै ।<br>
३ अः अमावस्यायै ।<br>
नमः सर्वत्र ।<br>
इति सम्पूज्य तीर्थमावाह्य मध्ये हंसात्मने नमः ।<br>
ततो ह स क्ष म ल व र यूम् आनन्दभैरवाय वषट् ।<br>
ह स क्ष म ल व र यीं सुधादेव्यै वषट् ।<br>
इति सम्पूज्य, मत्स्यमुप्रया तज्जलमाच्छाद्य मूलविद्यामष्टधा<br>
जप्त्वा, धूपदीपौ दत्त्वा, नवमुद्राः प्रदर्श्य, ब्रह्ममयं<br>
तज्जलं किञ्चित् पात्रान्तरे प्रक्षिप्य, मूलेनात्मानं पूजाद्रव्याणि<br>
च सम्प्रोक्ष्य, सर्वं ब्रह्ममयं कुर्यात् ।<br>
पूजासमाप्तिर्यावत् स्यात् तावर्दर्घ्यं न चालयेत् ॥ २२ ॥</p>
<p>समयाङ्के-</p>
<p>सुन्दरीदेवताया अङ्गदेवतापूजनन्त्वर्घ्यस्थापनानन्तरम् ।</p>
<p>तथा च-</p>
<p>आत्मानं यागवस्तूनि प्रोक्षयित्वा यथाक्रमम् ।<br>
चिन्मयं तत् सदा भक्त्या चिन्तयेन्मन्त्रवित्तमः ।<br>
तस्माच्चक्र-चतुर्दिशिक्रमवशान्निर्मायचक्रं शुभं, सूर्यं<br>
हस्तिमुखं परं स्मरहरं गोपालमेवं तथा ।<br>
ध्यात्वावाह्य च तांस्ततो वहुविधैः पुष्पैश्च<br>
पाद्यादिभिर्नानाद्रव्यसुगन्धिमोदकफलैरुद्वासयेत् स्वेहृदि ।<br>
ततो महाचक्रे ऐं ह्रीं श्रीम् अमृताम्भोनिधये नमः ।<br>
एवं ३ रत्नद्वीपाय ।<br>
३ नानावुक्षमहोद्यानाय ।<br>
३ सन्तानवाटिकायै ।<br>
३ कल्पवृक्षवाटिकायै ।<br>
३ हरिचन्दनवाटिकायै ।<br>
३ मन्दारवाटिकायै ।<br>
३ पारिजातवाटिकायै ।<br>
३ कदम्बवन वाटिकायै ।<br>
३ पुष्परागरत्नप्राकाराय ।<br>
३ पद्मरागरत्नप्राकाराय ।<br>
३ गोमेदरत्नप्राकाराय ।<br>
३ इन्द्रनीलरत्नप्राकाराय ।<br>
३ वज्ररत्नप्राकाराय ।<br>
३ वैदूर्यरत्नप्राकाराय ।<br>
३ मुक्तारत्नप्राकाराय ।<br>
३ विद्रुमरत्नप्राकाराय ।<br>
३ माणिक्यरत्नप्राकाराय ।<br>
३ माणिक्यमण्डपाय ।<br>
३ सहस्रस्तम्भमण्डपाय ।<br>
३ अमृतवापिकायै ।<br>
३ आनन्दवापिकायै ।<br>
३ विमर्षवापिकायै ।<br>
३ बालातपोद्धाराय ।<br>
३ चन्द्रिकोदराय ।<br>
३ महाशृङ्गारपरिखायै ।<br>
३ महापद्माटव्यै ।<br>
३ चिन्तामणिगृहराजाय ।<br>
३ पूर्वाम्नायपूर्वद्वाराय ।<br>
३ दक्षिणाम्नायदक्षिणद्वाराय ।<br>
३ पश्चिमाम्नायपश्चिमद्वाराय ।<br>
३ उत्तराम्नाय-उत्तरद्वाराय ।<br>
३ रत्नद्वीपवलयाय ।<br>
३ महासिंहासनाय ।<br>
३ ब्रह्ममयैकमञ्चपादाय ।<br>
३ विष्णुमयैकमञ्चपादाय ।<br>
३ रुद्रमयैकमञ्चपादाय ।<br>
३ ईश्वरमयैकमञ्चपादाय ।<br>
३ सदाशिवमयैकमञ्चफलकाय ।<br>
३ हंसतुलतनिनाय ।<br>
३ हंसतुलमहोपधानाय ।<br>
३ कौसुम्भास्तरणाय ।<br>
३ महावितानिकायै ।<br>
३ महायमनिकायै ।<br>
सर्वत्र नमोऽन्तेन पूजयेत् ।<br>
तदुपरि ऐं ह्रीं श्रीं ह्सौः सदाशिवमहाप्रेतपद्मासनाय<br>
नमः ॥ २२क ॥</p>
<p>ततः पूर्ववद्ध्यात्वा, त्रिखण्डां मुद्रां कृत्वा तदुपरिशिखरे<br>
मातृकायन्त्रे समानीय ऐं ह्रीं श्रीं सौः त्रिपुरसुन्दरीमूर्तिं<br>
कल्पयामीति विन्दौ कल्पितमूर्तावावाहयेत् ।<br>
ह्स्रैं हसक्ल्रीं हस्रौम् इत्युच्चार्य, ॐ महापद्मवनान्तःस्थे<br>
कारणानन्दविग्रहे ।<br>
सर्वभूतहिते मातरेह्येहि परमेश्वरि ।<br>
इति वैन्दवचक्रे परिचितिमावाह्यावाहनादिप्राणप्रतिष्ठान्तं<br>
कर्म विधाय, वाणकोदण्डपाशाङ्कुशादि मुद्राः प्रदर्शयेत् ।<br>
ततो यथोपचारैः सम्पूज्य त्रिधा सन्तर्पयेत् ॥ २३ ॥</p>
<p>तत्रायं क्रमः-</p>
<p>सव्यहस्तानामिकाङ्गुष्ठ-नखाग्रेण धृतश्रीपात्राम्भसा<br>
अन्यहस्तक्षिप्तपुष्पाक्षतैः श्रीमहात्रिपुरसुन्दरीं तर्पयामीति<br>
त्रिस्तर्पयेत् ।</p>
<p>तदुक्तं स्वतन्त्रे-</p>
<p>अङ्गुष्ठानामिकायोगाद्वामहस्तस्य पार्वति ।<br>
तर्पयेत् सुन्दरीं देवीं समुद्राञ्च सवाहनाम् ।<br>
तर्पयामि मुखे देव्यास्त्रिवारं मूलविद्यया ।<br>
अङ्गुष्ठानामिकायोगान्नखैर्निर्दिष्टमुद्धृतम् ।<br>
श्रीपात्रस्योदकं विन्दुं तर्पयेत् कुलनायिकाम् ।<br>
अङ्गुष्ठो भैरवो देवि अनामा चण्डिका प्रिये ।<br>
सव्येन हस्तयोगेन तर्पयेद्वा कुलेश्वरीम् ॥ २४ ॥</p>
<p>विशेषस्तु-</p>
<p>अङ्गुष्ठानामिकाभ्यान्तु वश्यकर्मणि तर्पयेत् ।<br>
अङ्कुष्ठमध्यमाभ्यान्तु तर्पयेच्छान्तिकर्मणि ।<br>
तर्जन्यङ्गुष्ठयोगेन तर्पयेदभिचारके ।<br>
कनिष्ठाङ्गुयोगेन स्तम्भने तर्पयेत् प्रिये ॥ २५ ॥<br>
ततोऽग्नीशासुरवायव्यमध्ये दिक्षु च देव्या देहे वा षडङ्गानि<br>
पूजयेत् ।</p>
<p>तद्यथा-</p>
<p>ऐम् अर्वज्ञाशक्तिश्रीमहात्रिपुरसुन्दरी हृदयाय नमः ।<br>
क्लीं नित्यतृप्तिशक्तिश्रीमहात्रिपुरसुन्दरी शिरसे स्वाहा ।<br>
सौः अनादिबोधशक्तिश्रीमहात्रिपुरसुन्दरी शिखायै वषट् ।<br>
ऐं स्वतन्त्रशक्तिश्रीमहात्रिपुरसुन्दरी कवचाय हुम् ।<br>
क्लीम् अलुप्तशक्तिश्रीमहात्रिपुरसुन्दरी नेत्रत्रयाय वौषट् ।<br>
सौः अनन्तशक्तिश्रीमहात्रिपुरसुन्दरी अस्त्राय फट् ।<br>
ततः स्वशरीरे कामकलां भावयेत् ।</p>
<p>तथा च-</p>
<p>विन्दुं सङ्कल्प्य वक्त्रन्तु तदस्तात् कुचद्वयम् ।<br>
तदधः सपरार्द्धञ्च चिन्तयेत्तदधोमुखम् ।<br>
ततस्तिथिनित्यां पूजयेत् ।<br>
महात्र्यस्रे वामावर्तेन अकारादिपञ्च उकारादिपञ्च<br>
एकारादिपञ्च विभाव्य मध्ये विसर्गं तेषु वामावर्तन<br>
शुक्लपक्षे कामेश्वर्यादिविचित्रान्तं कृष्णपक्षे<br>
विचिदिकामेश्वर्यन्तं पूजयेत् ।</p>
<p>तद्यथा-</p>
<p>प्रतिपदि अकारे ऐं ह्रीं श्रीं तत्तन्मत्रमुच्चार्य<br>
कामश्वरीनित्यकलाश्रीपादुकां पूजयामि नमः ।<br>
एवमाकारे द्वितीयायां ३ भगमालिनीम् ।<br>
इकारे तृतीयायां ३ नित्यक्लिन्नाम् ।<br>
ईकारे चतुर्थ्यां ३ भेरुण्डाम् ।<br>
उकारे पञ्चम्यां ३ वह्निवासिनीम् ।<br>
ऊकारे षष्ठ्यां ३ महाविद्वेश्वरीम् ।<br>
ऋकारे सप्तम्यां ३ शिवदूतीम् ।<br>
ॠकारे अष्टम्यां ३ त्वरिताम् ।<br>
ऌकारे नवम्यां ३ कुलसुन्दरीम् ।<br>
ॡकारे दशम्यां ३ नित्याम् ।<br>
एकारे एकादश्यां ३ नीलपताकाम् ।<br>
ऐकारे द्वादश्यां ३ विजयाम् ।<br>
ओकारे त्रयोदश्यां ३ सर्वमङ्गलाम् ।<br>
औकारे चतुर्दश्याम् ३ ज्वालामालिनीम् ।<br>
अङ्कारे पौर्णमास्यां ३ विचित्राम् ।<br>
विसर्ग ३ त्रिपुरसुन्दरीं पूजयेत् ।<br>
कृष्णपक्षे विचित्रादिकामेश्वर्यन्तं पूजयेत् ॥ २६ ॥</p>
<p>पूजामन्त्रस्तु तन्त्रान्तरे-</p>
<p>श्रीपद पूर्वमुच्चार्य पादुकापदमुच्चरेत् ।<br>
पूजयामि नमः पश्चात् पूजयेदङ्गदेवताः ।<br>
ततो मध्यप्राक्त्र्यस्रमध्येषु गुरुपङ्क्ति पूजयेत् ।<br>
आनन्दनाथशब्दान्ता विज्ञयाः परमेश्वरि ।<br>
अन्वान्ता गुरवः प्रोक्ताः स्त्रीलिङ्गा वीरवन्दिते ।</p>
<p>तद्यथा-</p>
<p>ऐं ह्रीं श्रीं परप्रकाशानन्दनाथश्रीपादुकां पूजयामि<br>
नमः ।<br>
एवं ३ परशिवम् ।<br>
तथा परशक्त्यम्बाश्रीपादुकां पूजयामि नमः ।<br>
एवं ३ कौलेश्वरं शुक्लादेवीम् ।<br>
३ परेशानम् ।<br>
३ कामेश्वर्यम्बिकाम् ।<br>
एते दिव्यौधाः ।<br>
भोगं क्रीडं समयं वेदं सहजम् एते सिद्धौधाः ।<br>
गगनं विश्वं विमलं मदनं भुवनं नीलम् आत्मानं<br>
प्रियम् एते मानवौधाः ।<br>
ततो गुरुं परमगुरुं परापरगुरुं परमेष्ठिगुरुं केवलं<br>
गुरुं वा ।<br>
एते कामराजविद्यायास्तद्घटितायाश्च गुरवः ।<br>
लोपायास्तद्घटितायास्तु परशिवं कामेश्वर्यम्बां दिव्यौघं<br>
महौघं सर्वानन्दं प्रज्ञादेवीं प्रकाशम् ।<br>
एते दिव्यौघाः ।<br>
दिव्यं चित्रं कैवल्यं दिव्याम्बां महोदयम् एते सिद्धौघाः ।<br>
चिद्विश्वशक्ति ईश्वरकमलपरमानन्दमनोहरसुखानन्द<br>
प्रतिभान् ।<br>
एते मानवौधाः ।<br>
इति पूजयेत् ।<br>
ततः पूर्ववद्गुरुत्रयम् एकं वा पूजयेत् ।<br>
अथवा सामान्यगुरुपङ्क्ति पूजयेत् ।</p>
<p>तद्यथा-</p>
<p>ऐं ह्रीं श्रीं गुरुभ्यो नमः ।<br>
३ गुरुपादुकाभ्यो नमः ।<br>
३ परमगुरुभ्यो नमः ।<br>
३ परमगुरुपादुकाभ्यो नमः ।<br>
३ परापरगुरुभ्यो नमः ।<br>
३ परापरगुरुपादुकाभ्यो नमः ।<br>
३ परमेष्ठिगुरुभ्यो नमः ।<br>
३ परमेष्ठिगुरुपादुकाभ्यो नमः ।<br>
३ आचार्येभ्यो नमः ।<br>
३ आचार्यपादुकाभ्यो नमः ।<br>
३ सर्वत्रादौ द्वितार्या त्रितार्यां वा प्रयोगः ।</p>
<p>तथा च ज्ञानार्णवे-</p>
<p>मायालक्ष्मीमयं बीजयुग्मं पूर्वक्रमेण हि ।<br>
कथितं योजयेद्देवि त्रयं वा परमेश्वरि ।</p>
<p>कल्पसूत्रेऽपि-</p>
<p>सर्वत्रादौ त्रितारीप्रयोगः ।</p>
<p>त्रितारी च-</p>
<p>वाङ्माया कमला चेति त्रितारी समुदाहृता ॥ २६क ॥</p>
<p>ततस्त्रैलोक्यमोहनादिसृष्टिचक्रे ऐं ह्रीं श्रीं हस्रीं स्ह्रीं<br>
श्रीं कलह्रीं पूर्वाम्नाय-उन्मनीदेवी श्रीपादुकां<br>
पूजयामि नमः ।<br>
स्थितिचक्रे ३ ऐं क्लिन्ने क्लीं मदद्रवे कूले ह्सौः दक्षिणाम्नाय-<br>
भोगिनीदेवी श्रीपादुकां पूजयामि नमः ।<br>
ततः सर्वसौभाग्यादिसंहारात्मकत्रिचक्रे ३ ह स ख फ्रें ह्सौः<br>
भगवत्यम्ब ह स ख फ्रें कुब्जिके ह्स्रां ह्स्रीं ह्स्रम् अघोरे घोरे<br>
घोरमुखि चव्रां चव्रीं चब्रूं किलि किलि विलोमतः पूर्वोक्तानि<br>
पञ्चबीजानि पश्चिमाम्नायकुब्जिकादेवीश्रीपादुकां पूजयामि<br>
नमः ।<br>
सर्व चक्रे ३ ह स ख फ्रें महाचण्डयोगेश्वरि<br>
उत्तराम्नायकालिकादेवी श्री पादुकां पूजयामि ।<br>
वैन्दवचक्रे ३ हसैं हसकलरीं ह्सौः ऊर्ध्वाम्नाय<br>
सकलसिद्धिदादेवी श्रीपा० पू० ।<br>
ततोऽग्नीशासुर वायव्यमध्ये दिक्षु च मूलेन षडङ्गानि पूजयेत्<br>
।</p>
<p>तथा च ज्ञानार्णवे-</p>
<p>अथाङ्गवरणं कुर्यात् श्रीविद्यामनुसम्भवम् ।<br>
अग्नीशासुरवायव्यमध्ये दिक्ष्वङ्गपूजनम् ।<br>
ततो वाह्यचतुरस्रे पश्चिमादिद्वारचतुष्टयेषु अणिमाद्यष्टसिद्धोः<br>
पूजयेत् ॥ २६क ॥</p>
<p>पश्चिमादिदिङ्नियमस्तु गुप्तार्णवे-</p>
<p>यदाशार्भिमुखो मन्त्री त्रिपुरां परिपूजयेत् ।<br>
देवीपश्चात्तदा प्राची प्रतीची त्रिपुरापुरः ।</p>
<p>विशुद्धेश्वरे च-</p>
<p>उत्तराभिमुखो मन्त्रो यदि चक्रं प्रपूजयेत् ।<br>
उत्तराशा तदा देवी पूर्वाशैव न संशयः ।<br>
दक्षिणं पश्चिमं प्रोक्तं देव्या दक्षे तथोत्तरम् ।<br>
तद्वामं दक्षिणन्तु स्यात् सर्वत्र नियमः स्मृतः ।<br>
ईशानकोणं देवेशि तदाग्नेयं न संशयः ॥ २७ ॥</p>
<p>ऐं ह्रीं श्रीम् अणिमासिद्धिश्रीपा० पू० ।<br>
एवं ३ लघिमासिद्धिश्रीपा० पू० ।<br>
३ महिमासिद्धिश्रीपा० पू० ।<br>
३ ईशित्वसिद्धिश्रीपा० पू० ।<br>
वायव्यादिकोणचतुष्टयेषु ३ वशित्वसिद्धिश्रीपा० पू० ।<br>
३ प्राकाम्यसिद्धिश्रीपा० पू० ।<br>
३ इच्छासिद्धिश्रीपा० पू० ।<br>
३ भुक्तिसिद्धिश्रीपा० पू० ।<br>
अधः ३ प्राप्तिसिद्धिश्रीपा० पू० ।<br>
ऊर्ध्वे ३ सर्वज्ञानसिद्धिश्रीपा० पू० ।<br>
मध्यचतुरस्रस्य पश्चिमादिद्वारचतुष्टयेषु ३ तां<br>
ब्रह्माणीश्रीपा० पू० ।<br>
एवं ३ ईं माहेश्वरीश्रीपा० पू० ।<br>
३ ऊं कौमारीश्रीपा० पू० ।<br>
३ ॠं वैष्णवीश्रीपा० पू० ।<br>
वायव्यादि चतुष्कोणेषु ३ ॡं वाराहीश्रीपा० पू० ।<br>
३ ऐम् इन्द्रणीश्रीपा० पू० ।<br>
३ औं चामुण्डाश्रीपा० पू० ।<br>
३ अः महालक्ष्मीश्रीपा० पू० ।<br>
अभ्यन्तर चतुरस्रस्य पश्चिमादिद्वारचतुष्टयेषु ३ द्रां<br>
सर्वसङ्क्षोभिणी मुद्राश्रीपा० पू० ॥ २८ ॥ एवं ३ द्रीं<br>
सर्वविद्रावणीमुद्राश्रीपा० पू० ।<br>
३ क्लीं सर्वाकर्षिणीमुद्राश्रीपा० पू० ।<br>
३ ब्लू सर्ववशङ्करीमुद्राश्रीपा० पू० ।<br>
वायव्यादिकोणचतुष्टयेषु ३ सः सर्वोन्मादिनीमुद्राश्रीपा० पू० ।<br>
३ क्रों माहाङ्कुशामुद्राश्रीपा० पू० ।<br>
३ ह स ख फ्रें खेचरीमुद्राश्रीपा० पू० ।<br>
३ ह्सौः सबीजमुद्राश्री पा० पू० ।<br>
अधः ३ ऐं योनिमुद्राश्रीपा० पू० ।<br>
ऊर्ध्वे ३ औं त्रिखण्डामुद्राश्रीपा० पू० ।<br>
चक्राग्रे सम्पूर्णचक्रे ३ त्रैलोक्यमोहनचतुरस्रचक्राय नमः ।<br>
३ अम् आं सौः त्रिपुराश्रीपा० पू० ।<br>
एतस्या दक्षिणे ३ द्रां सर्वसङ्क्षोभिणी मुद्राश्रीपा० पू० ।<br>
देव्या वामे ३ अः अणिमादिसिद्धिश्रीपा० पू० ।<br>
३ चार्वाकदर्शनाय नमः ।<br>
अत्र त्रैलोक्यमोहनचतुरस्रचक्रे त्रिपुराचक्रनायिकाधिष्ठिते एता<br>
अणिमाद्याः प्रकटयोगिन्यः समुद्राः ससिद्धयः सायुधाः<br>
सवाहनाः सपरिवारः सर्वोपचारैः पूजितास्तर्पिताः सन्तु<br>
इत्यर्घ्यजलेन मूलदेव्यै समर्पयेत् ॥ २८क ॥</p>
<p>ततो द्रामिति सर्वसङ्क्षोभिणी मुद्रां प्रदर्श्य, ऐम् आत्मतत्त्वाय<br>
स्वाहा ।<br>
क्लीं विद्यातत्त्वाय स्वाहा ।<br>
सौः शिवतत्त्वाय स्वाहा ।<br>
इति त्रिवारमर्घ्योदकेन तर्पयेत् ॥ २९ ॥</p>
<p>ततः षोडशदलेषु पश्चिमदलादारभ्य वामावर्तेन ३ अं<br>
कामाकर्षिणीनित्याकलाश्रीपा० पू० ।<br>
३ आं बुद्ध्याकर्षिणीनित्याकलाश्रीपा० पू० ।<br>
एवं सर्वत्र नित्यकलाश्रीपादुकां पूजयामिति पदप्रयोगः ।</p>
<p>तथा च नवरत्नेश्वरे-</p>
<p>विलोमेन यजेदेताः क्रमान्नित्याकलाः पुनः ।<br>
३ (ऐं ह्रीं श्रीं) अहङ्काराकर्षिणी ।<br>
३ ईं शब्दाकर्षिणी ।<br>
३ उं स्पर्शाकर्षिणी ।<br>
३ ऊं रूपाकर्षिणी ।<br>
ऋं रसाकर्षिणी ।<br>
३ ॠं गन्धाकर्षिणी ।<br>
३ ऌं चित्ताकर्षिणी ।<br>
३ ॡं धैर्याकर्षिणी ।<br>
३ एं स्मृत्याकर्षिणी ।<br>
३ ऐं नामाकर्षिणी ।<br>
३ ॐ बीजाकर्षिणी ।<br>
३ औम् आत्माकर्षिणी ।<br>
३ अम् अमृताकर्षिणी ।<br>
३ अः शरीराकर्षिणी ।<br>
चक्राग्रे ३ सर्वाशापरिपुरकषोडदलचक्राय ।<br>
३ ऐं क्लीं सौः त्रिपुरेश्वरीचक्रनायिका श्रीपा० पू० ।<br>
सर्वत्रान्ते श्रीपादुकां पूजयामि, आदौ ऐं ह्रीं श्रीम् ।<br>
एतस्या दक्षिणे ३ द्रीं सर्वविद्राविणीमुद्राश्रीपा० पू० ।<br>
वामे ३ लघिमासिद्धिश्रीपा० पू० ।<br>
वौद्धदर्शनाय नमः ।<br>
अत्र सर्वाशापरिपूरकषोडशदलचक्रे त्रिपुरेश्वरी<br>
चक्रनायिकाधिष्ठिते एताः कामाकर्षिण्याद्याः गुप्तयोगिन्यः<br>
समुद्रा इत्यादि मूलदेव्यै समर्पयेत् ।<br>
द्रीमिति सर्वविद्राविणी मुद्रां प्रदर्श्य, ऐम् आत्मतत्त्वाय स्वाहेति<br>
पूर्ववत् ॥ ३० ॥</p>
<p>अष्टदलचक्रे पूर्वादिचतुर्दलेषु वामावर्तेन ३ कं ५<br>
अनङ्गकुसुमादेवीश्रीपा० पू० ।<br>
३ चं ५ अनङ्गमेखलादेवीश्रीपा० पू० ।<br>
३ टं ५ अनङ्गमदनादेवी श्रीपा० पू० ।<br>
३ तं ५ अनङ्गमदनातुरादेवीश्रीपा० पू० ।<br>
अग्नेयादिदलेषु ३ पं ५ अनङ्गरेखादेवीश्रीपा० पू० ।<br>
३ यं ४ अनङ्गवेगिनीदेवीश्रीपा० पू० ।<br>
३ शं षं सं हम् अनङ्गाङ्कुशादेवीश्रीपा० पू० ।<br>
३ लं क्षम् अनङ्गमालिनीदेवीश्रीपा० पू० ।<br>
चक्राग्रे ३ सर्वसङ्क्षोभणाष्टदलचक्राय नमः ।<br>
३ ह्रीं क्लीं सौः त्रिपुरसुन्दरीचक्रनायिकाश्रीपा० पू० ।<br>
एतस्या दक्षिणे ३ क्लीं सर्वाकर्षिणीमुद्राश्रीपा० पू० ।<br>
वामे ३ महिमासिद्धिश्रीपा० पू० ।<br>
जितेन्द्रदर्शनाय नमः ।<br>
अत्र सर्वसङ्क्षोभणाष्टदलचक्रे<br>
श्रीमहात्रिपुरसुन्दरीचक्रनायिकाधिष्ठिते एता अनङ्गकुसुमाद्या<br>
गुप्ततरयोगिन्यः समुद्रा इत्यादि मूलदेव्यै समर्पयेत् ।<br>
क्लीमिति सर्वाकर्षिणीमुद्रां प्रदर्शयेत् ।<br>
ऐम् आत्मतत्त्वाय स्वाहेत्यादि पूर्ववत् ॥ ३१ ॥</p>
<p>चतुर्दशारचक्राग्रात्समारभ्य वामावर्तेन<br>
पश्चिमादिदक्षिणान्तं यावत् ३ सर्वसङ्क्षोभिणीशक्तिश्रीपा० पू०<br>
।<br>
३ सर्वविद्राविणी ।<br>
३ सर्वाकर्षिणी ।<br>
३ सर्वाह्लादिनी ।<br>
३ सर्वसम्मोहिनी ।<br>
३ सर्वस्तम्भिनी ।<br>
३ सर्वजृम्भणी ।<br>
३ सर्वसत्त्ववशङ्करी ।<br>
३ सर्वरञ्जनी ।<br>
३ सर्वोन्मादिनी ।<br>
३ सर्वार्थसाधिनी ।<br>
३ सर्वसम्पत्तिपूरणी ।<br>
३ सर्वमन्त्रमयी ।<br>
३ सर्वदुःख-क्षयङ्करी ।<br>
सर्वत्र शक्तिश्रीपादुकापदप्रयोगः ।<br>
चक्राग्रे ३ सर्वसौभाग्यदायकचतुर्दशारचक्राय नमः ।<br>
हैं ह क्लीं ह्सौः त्रिपुरवासिनीचक्रनायिकाश्रीपा० पू० ।<br>
एतस्या दक्षिणे ३ ब्लूं सर्ववशङ्करीमुद्राश्रीपा० पू० ।<br>
वामे ३ ईशित्वादिसिद्धिश्रीपा० पू० ।<br>
साङ्ख्यमीमांसान्यायदर्शनेभ्यो नमः ।<br>
अत्र सर्वसौभाग्यदायकचतुर्दशारचक्रे<br>
त्रिपुरवासिनीचक्रनायिकाधिष्ठिते एताः सर्वसङ्क्षोभिण्याद्याः<br>
शक्तयः सम्प्रदाययोगिन्यः समुद्रा इत्यादि मूलदेव्यै समर्पयेत् ।<br>
ब्लूं सर्ववशङ्करीमुद्रां प्रदर्श्य ऐम् आत्मतत्त्वाय<br>
स्वाहेत्यादि पूर्ववत् ॥ ३२ ॥<br>
बहिर्दशारचक्राग्रात्समारभ्य वामावर्तेन<br>
पश्चिमाद्दक्षिणान्तम् ।<br>
३ सर्वसिद्धिप्रदादेवीश्रीपा० पू० ।<br>
एवं सर्वत्र देवीश्रीपा० पू० ।<br>
३ सर्वसम्पत्प्रदा ।<br>
३ सर्वप्रियङ्करी ।<br>
३ सर्वमङ्गलकरी ।<br>
३ सर्वकामप्रदा ।<br>
३ सर्वदुःखविमोचिनी ।<br>
३ सर्वमृत्युप्रशमिनी ।<br>
३ सर्वविघ्ननिवारिणी ।<br>
३ सर्वाङ्गसुन्दरी ।<br>
३ सर्वसौभाग्यदायिनी ।<br>
चक्राग्रे सर्वार्थसाधकवहिर्दशारचक्राय नमः ।<br>
३ हसैं ह स क्लीं ह्सौः त्रिपुराश्रीचक्रनायिकाश्रीपा० पू ।<br>
एतस्या दक्षिणे ३ सः सर्वोन्मादिनीमुद्राश्रीपा० पू० ।<br>
वामे ३ वशित्वादिसिद्धि श्रीपा० पू० ।<br>
ब्राह्म्यवैद्यकदर्शनाय नमः ॥ ३३ ॥</p>
<p>अथ सर्वार्थसाधके वहिर्दशारचक्रे<br>
त्रिपुराश्रीचक्रनायिकाधिष्ठिते एताः सर्वसिद्धिप्रदा देव्यः<br>
कुलकौलिनीयोगिन्यः समुद्रा इत्यादि मूलदेव्यै समर्पयेत् ।<br>
ततः सः सर्वोन्मादिनीं मुद्रां प्रदर्श्य, ऐम् आत्मतत्त्वाय<br>
स्वाहेति पूर्ववत् ॥ ३३क ॥<br>
अन्तर्दशारचक्राच्च समारभ्य पश्चिमाद्दक्षिणान्तं यावत् ऐं<br>
ह्रीं श्रीं सर्वज्ञादेवीश्रीपा० पू० ।<br>
एवं सर्वत्रदेवीश्रीपा० पू० ।<br>
३ सर्वशक्तिमयी ।<br>
३ सर्वैश्वर्यप्रदायिनी ।<br>
३ सर्वज्ञानमयी ।<br>
३ सर्वव्याधिविनाशिनी ।<br>
३ सर्वाधारस्वरूपिणी ।<br>
३ सर्वपापहरा ।<br>
३ सर्वानन्दमयी ।<br>
सर्वरक्षास्वरूपिणी ।<br>
३ सर्वेप्सितफलप्रदा ।<br>
चक्राग्रे ३ सर्वरक्षाकरान्तर्दशारचक्राय नमः ।<br>
ह्रीं क्लीं ब्लूं त्रिपुरमालिनीचक्रनायिकाश्रीपा० पू० ।<br>
एतस्या दक्षिणे ३ क्रों महाङ्कुशमुद्राश्रीपा० पू० ।<br>
वामे ३ ३ प्राकाम्यसिद्धिश्रीपा० पू० ।<br>
३ सौरदर्शनाय नमः ।</p>
<p>अत्र सर्वरक्षाकरान्तर्दशारचक्रे<br>
त्रिपुरमालिनीचक्रनायिकाधिष्ठिते एताः सर्वज्ञाद्या देव्यो<br>
निगर्भयोगिन्यः समुद्रा इत्यादि मूलदेव्यै समर्पयेत् ।<br>
क्रों महाङ्कुशमुद्रां प्रदर्श्य ऐम् आत्मतत्त्वाय स्वाहेति<br>
पूर्ववत् ॥ ३४ ॥</p>
<p>ततोऽष्टारचक्राग्राच्च समारभ्य पश्चिमाद्दक्षिणान्तं यावत् ।<br>
३ अं १६ वरलुं वशिनीवाग्देवताश्रीपा० पू० ।<br>
एवं ३ वाग्देवताश्रीपा० पू० ।<br>
एवं सर्वत्र ३ कं ५ क ल ह्रीं कामेश्वरी ।<br>
३ चं ५ न व लीं मोदिनी ।<br>
३टं ५ य्लूं विमला ।<br>
३ तं ५ ज म रीम् अरुणा ।<br>
३ पं ५ ह स ल व यूं जयिनी ।<br>
३ यं ४ झ म र यूं सर्वेश्वरी ।<br>
३ शं षं सं हं लं क्षमरीं कौलिनीवाग्देवताश्रीपा० पू० ।<br>
चक्राग्रे सर्वरोगहराष्टारचक्राय नमः ।<br>
ह्रीं श्रीं सौः त्रिपुरासिद्धानित्याश्रीपा० पू० ।<br>
एतस्या दक्षिणे ३ ह स ख फ्रें खेचरीमुद्राश्रीपा० पू० ।<br>
वामे भुक्तिसिद्धश्रीपा० पू० ।<br>
वैष्णवदर्शनाय नमः ।<br>
अत्र सर्वरोगहरे अष्टारचक्रे त्रिपुरासिद्धाचक्रनायिकाधिष्ठिते एता<br>
वशिन्याद्या योगिन्यः समुद्रा इत्यादि मूलदेव्यै समर्पयेत् ।<br>
३ ह स ख फ्रें खेचरीमुद्रां प्रदर्श्य ऐम् आत्मतत्त्वाय स्वाहेति<br>
पूर्ववत् ॥ ३५ ॥</p>
<p>त्रिकोणवाह्ये अग्रतः वामावत्रेन पश्चिमादिदक्षिणान्तं यावत् ।<br>
३ द्रां द्रीं क्लीं ब्लूं सः यां रां लां वां शां<br>
कामेश्वरकामेश्वरीजम्भणवाणेभ्यो नमः ।<br>
३ द्रां ५ यां ५ धं थं सर्वसम्मोहनाय<br>
कामेश्वरकामेश्वरीधनुषे नमः ३ द्रां ५ यां ५ आं ह्रीं<br>
वशीकरणाय कामेश्वरकामेश्वरीपाशाय नमः ।<br>
३ द्रां ५ यां ५ क्रों सर्वस्तम्भनाय<br>
कामेश्वरकामेश्वर्यङ्कुशाय नमः ।<br>
ततस्त्रिकोणाग्रदक्षिणवामेषु मूलवाग्भवमुच्चार्याग्निचक्रे<br>
कामगिर्यालये मित्रीशनाथात्मके<br>
रुद्रात्मशक्तिकामेश्वरीदेवीश्रीपा० पू० ।<br>
कामराजमुच्चार्य सूर्यचक्रे जालन्धरपीठे<br>
षष्ठीशनाथात्मके विष्ण्वात्मकशक्तिवज्रेश्वरीदेवीश्रीपा० पू० ।<br>
शक्तिकूटमुच्चार्य सोमचक्रे पूर्णगिरिपीठे उड्डीशनाथात्मके<br>
ब्रह्मात्मशक्तिभगमालिनीदेवीश्रीपा० पू० ।<br>
चक्राग्रे ३ सर्वसिद्धिप्रदाद्यचक्राय नमः ।<br>
ह्स्रैं ह्स्क्ल्रीं ह्स्रौः त्रिपुराम्बानित्याश्रीपा० पू० ॥<br>
एतस्या दक्षिणे ३ ह्सौः बीजमुद्राश्रीपा० पू० ।<br>
वामे ३ इच्छासिद्धिश्रीपा० पू० ।<br>
३ शक्तिदर्शनाय नमः ।<br>
अत्र सर्वसिद्धिप्रदाद्यचक्रे बाणचापपाशाङ्कुशभूषितान्तराले<br>
त्रिपुराम्बाचक्रनायिकाधिष्ठिते एताः कामेश्वर्याद्या<br>
अतिरहस्ययोगिन्यः समुद्रा इत्यादि मूलदेव्यै समर्पयेत् ।<br>
ह्सौः बीजमुद्रां प्रदर्श्य ऐम् आत्मतत्त्वाय स्वाहेति पूर्ववत् ॥ ३६<br>
॥</p>
<p>ततो वैन्दवचक्रे मूलमुच्चार्य श्रीमहात्रिपुरसुन्दरीनित्याश्रीपा<br>
पू० ।<br>
इति त्रिः सम्पूज्य चक्राग्रे सर्वानन्दमयवैन्दवचक्राय नमः ।<br>
मूलमुच्चार्य श्रीमहात्रिपुरसुन्दरीचक्रनायिकाश्रीपा० पू० ।<br>
एतस्या दक्षिणे ऐं योनिमुद्राश्रीपा० पू० ।<br>
वामे ३ प्राप्तिसिद्धिश्रीपा० पू० ।<br>
३ मोक्षसिद्धिश्रीपा० पू० ।<br>
३ शैवदर्शनाय नमः ॥</p>
<p>कुलोड्डीशे यथा-</p>
<p>ततो मूलं समुच्चर्य महात्रिपुरसुन्दरीम् ।<br>
पूजयेद्देवतारूपां विन्दौ चक्रेश्वरीं पुनः ।</p>
<p>यद्वा नवरत्नेश्वरे-</p>
<p>बौद्धं ब्राह्मं तथा सौरं शैवं वैष्णवमेव च ।<br>
शाक्तं षष्ठन्तु विज्ञेयं चक्रं षड्दर्शनात्मकम् ॥ ३७ ॥</p>
<p>रुद्रयामलेऽपि-</p>
<p>चतुरस्रं बौद्धभेदं ब्रह्मं वै षोडशच्छदम् वैष्णवं<br>
शैवभेदञ्च मन्वस्रं सौरमुच्यते ।<br>
अष्टास्रं द्विदशारन्तु मध्यं शाक्तं समीरितम् ।<br>
इत्युक्तस्थाने तत्तदर्शनं पूज्यम् ।<br>
अत्र सर्वानन्दमये वैन्दवचक्रे परब्रह्मस्वरूपिणी<br>
परापरशक्तिमहात्रिपुर-<br>
सुन्दरीसमस्तचक्रनायिकासम्वित्तिरूपचक्रनायिकाधिष्ठिते<br>
त्रैलोक्यमोहनसर्वाशा-परिपूरकसर्वसङ्क्षोभकारक-<br>
सर्वसौभाग्यदायक-सर्वार्थसाधक-सर्वरक्षाकर-<br>
सर्वरोगहर-सर्वसिद्धिप्रद-(सर्वानन्दमय)-<br>
श्रीचक्रसमुन्मीलितसमस्तप्रकट- गुप्तगुप्ततरसम्प्रदाय-<br>
कुलकौलिनी-निगर्भ रहस्यातिरहस्य-परापररहस्य<br>
समस्तयोगिनीपरिवृत्त-श्रीत्रिपुरा-त्रिपुरेशी-त्रिपुरसुन्दरी-<br>
त्रिपुरवासिनी-त्रिपुरा-श्रीत्रिपुरमालिनी-त्रिपुरसिद्धा-<br>
त्रिपुराम्बा तत्तचक्रनायिकावन्दितचरणकमल-<br>
श्रीमहात्रिपुरसुन्दरीनित्यादेवी सर्वचक्रेश्वरी-सर्वमन्त्रेश्वरी-<br>
सर्वविद्येश्वरी- सर्वपीठेश्वरी- सर्वकामेश्वरी- सर्वतत्त्वेश्वरी-<br>
सर्ववीरेश्वरी त्रैलोक्यमोहिनी-जगदुत्पत्तिमातृका-सर्वचक्रमयी</p>
<ul>
<li>तच्चक्रनायिकासहिताः समुद्राः ससिद्धयः सायुधाः<br>
सवाहनाः सपरिवाराः सर्वोपचारैः श्रीमहात्रिपुरसुन्दरी-<br>
परापरया सपर्यया पूजितास्तर्पिताः सन्तु ।<br>
इति विशेषार्घ्योदकाक्षतकुसुमैः प्रधानदेव्या वामहस्ते<br>
समर्पयेत् ।<br>
ततो नवमुद्राः प्रदर्श्य, ऐम् आत्मतत्त्वाय स्वाहेत्यादि<br>
त्रिरर्घ्योदकेन पूर्ववत्तर्पयेत् ॥ ३७क ॥</li>
</ul>
<p>ततो गन्धपुष्पादूर्वाक्षतमालादीन् दत्त्वा, ऐम् इत्युक्त्वा<br>
घण्टां वादयन्, मूलमुचार्य, ॐ वनस्पतिरसो दिव्यो गन्धाढ्यो<br>
गन्ध उत्तमः ।<br>
आघ्रेयः सर्वदेवानां धूपोऽयं प्रतिगृह्यताम् ।<br>
इति धूपं दद्यात् ।<br>
ततो मूलमुच्चार्यः ॐ सुप्रकाशो महादीपः सर्वतस्तिमिरापहः ।<br>
सवाह्याभ्यन्तरं ज्योतिर्दीपोऽयं प्रतिगृह्यताम् ।<br>
इति दीपं दद्यात् ।<br>
ततो मूलमुच्चार्य श्रीमहात्रिपुरसुन्दर्यै नैवेद्यं कल्पयामि<br>
नमः ।<br>
इति नैवेद्यं दद्यात् ।<br>
ततो नित्यहोमं कुर्यात् ।</p>
<p>तद्यथा-</p>
<p>परिषिच्य भुमौ मूलमुच्चार्य ॐ प्राणाय स्वाहा, ॐ अपानाय<br>
स्वाहा, ॐ समानाय स्वाहा, ॐ उदानाय स्वाहा, ॐ व्यानाय स्वाहा<br>
।<br>
षडङ्गेनापि आहुतिषट्कं दद्यात् ।</p>
<p>तथा च-</p>
<p>परिषिच्य ततो भूमौ नित्यहोमं समाचरेत् ।<br>
मूलमन्त्रेण देवेशि हुनेत्पञ्चाहुतीं क्रमात् ।<br>
प्राणापानौ तथा व्यान उदानश्च समानकः ।<br>
एतत्स्वरूपं जानीयादाहुतीनाञ्च पञ्चकम् ।<br>
षडाहुतीः षडङ्गेषु नित्यहोमोऽयमीरितः ।</p>
<p>ततः स्ववामे त्रिकोणवृत्तं चतुरस्रं कृत्वा ऐं ह्रीं श्रीं<br>
व्यापकमण्डलाय नमः इति सम्पूज्य, अर्द्धान्नपूर्णसलिलं<br>
स्थापयेत्तत्र भाजनम् ।<br>
त्रिधा पठन् कलावर्णमनुं दद्याद्वलिं ततः ।<br>
ॐ ह्रीं सर्वविघ्नकृद्भ्यः सर्वभूतेभ्यः हूं स्वाहा इति<br>
सामान्यार्घ्योदकेन दत्त्वा तत्त्वमुद्रां प्रदर्शयेत् ॥ ३८क ॥ ततो<br>
वटुकादिभ्यो वलिं दद्यात् ।<br>
ईशाने वायु-निर्-ऋति अग्निकोणेषु त्रिकोणवृत्तमण्डलानि कृत्वा तेषु<br>
वां वटुकाय नमः ।<br>
यां योगिनीभ्यो नमः ।<br>
गां गणपतये नमः ।<br>
क्षां क्षेत्रपालाय नमः ।<br>
इति पाद्यदिभिः सम्पूज्य तेषु द्रव्यभरितपात्राणि निक्षिप्य वलिं<br>
दद्यात् ।</p>
<p>तदुक्तम्-</p>
<p>वामादिवटुकं ङेऽन्तं नमोऽन्तो मनुरीरितः ।<br>
पाद्यादिभिश्च सम्पूज्य वलिं दद्यादनेन तु ।<br>
एवमन्यत्राऽपि ।<br>
एह्येहि देवोपुत्र वटुकनाथ कपिलजटाभारभास्वरत्रिनेत्र<br>
ज्वालमुख सर्वविघ्नान्नाशय सर्वोपचारसहितं वलिं गृह्ण<br>
गृह्ण स्वाहा इत्यनेन मन्त्रेण वटुकाय बलिं दद्यात् ।<br>
वामाङ्गुष्ठानामायोगेन मुद्रां प्रदर्शयेत् ।<br>
ऊर्ध्वं ब्रह्माण्डतो वा दिवि गगनतले भूतले निष्कले वा, पाताले<br>
वा तले वा पवनसलिलयोर्यत्र कुत्र स्थिता वा ।<br>
क्षेत्रे पीठोपपीठादिषु च कृतपदा धूपदीपादिकेन, प्रीता<br>
देव्यः सदा नः शुभवलिविधिना पान्तु वीरेन्द्रवन्द्याः ।<br>
यां योगिनीभ्यः स्वाहा, सर्वयोगिनीभ्यः हुं फट् स्वाहा इत्यनेन<br>
वलिं दद्यात् ।<br>
वामहस्ताङ्गुष्ठतर्जनीमध्यमानामाभिर्योन्याकारेण<br>
मुद्राः प्रदर्शयेत् ।<br>
क्षां क्षीं क्षूं क्षैं क्षौं क्षेत्रस्थाने क्षेत्रपाल<br>
धूपादिसहितवलिं गृह्ण गृह्ण स्वाहा, इत्यनेन क्षेत्रपालबलिं<br>
हरेत् ।<br>
वामगुष्ठेस्तर्जनीं सरलां कृत्वा मुद्रां प्रदर्शयेत् ।<br>
गां गीं गं गणपतये वरवरद सर्वजनं मे वशमानय<br>
बलिं गृह्ण गृह्ण स्वाहा इत्यनेन गणपतये बलिं हरेत् ।<br>
वामगुष्टेर्मध्यमाङ्गुलिं दण्डवत् कृत्वा मुद्रां प्रदर्शयेत् ।<br>
भैरवीविद्याया अपि एतद्बलिचतुष्टयं कर्त्तव्यम् ।<br>
सर्वान्ते वा सर्वभूतबलिं दद्यात् ।</p>
<p>तन्त्रे वलिमधिकृत्य-</p>
<p>अदत्त्वा वटुकादीनां यः पूजयति चण्डिकाम् ।<br>
पूजा च विफला तस्य देवीशापः प्रजायते ।<br>
ततो मूलदेव्यै आचमनीयादिकं दत्त्वा सुवासितताम्बूलं दद्यात्<br>
॥ ३९ ॥<br>
ततः आरात्रिकं दद्यात् ।</p>
<p>यथा-</p>
<p>कांसादिभाजने कुङ्कुमादिना बालायाश्चकं विलिख्य, तत्र<br>
कर्पूरगर्भिण्या वर्त्त्या घृतपूरितानष्टयोनिष्वष्टप्रदीपान्<br>
निधाय मध्ये पिष्टकादिरचितमस्तकोपरि महादीपं संस्थाप्य,<br>
श्री ह्रीं ग्लूं स्लूं, म्लूं, प्लूं, ल्लूं ह्रीं श्रीम् इति मन्त्रेण<br>
चाभ्यर्च्य, तत्पात्रं मस्तकान्तं समुद्धृत्य नववारं<br>
नीराजयेत् ।</p>
<p>तथा च ज्ञानार्णवे-</p>
<p>आरात्रिकमतः कुर्यात्सर्वकामार्थसिद्धये ।<br>
सौवर्णे राजते कांस्ये स्थानके परमेश्वरि ।<br>
कुङ्कुमेन लिखिद्यन्त्रं नवकोणं मनोहरम् ।<br>
चन्द्ररूपं चरुं कृत्वा तन्मध्ये मस्तके शिवे ।<br>
दीपमेकं विनिक्षिप्य वसुकोणेऽष्टदीपकान् ।<br>
यवगोधूममुद्गादिरचितान् शर्करायुतान् ।<br>
चषकाहितशोभाभिः शोभितान् घृतपूरितान् ।<br>
अभिमन्त्र्य महेशानि रत्नेश्वर्यास्ततः परम् ।<br>
श्रीबीजञ्च पराबीजं संलिख्य वरवर्णिनि ।<br>
गसौ च मपलाः पश्चादिन्द्रस्थाः क्रमतः प्रिये ।<br>
वामकर्णसमायुक्ता नादविन्दुविभूषिताः ।<br>
बीजपञ्चकमेतत्तु, पञ्चरत्नानि सुन्दरि ।<br>
पूर्वबीजविलोमेन रत्नेशीयं नवाक्षरी ॥ ४० ॥</p>
<p>ततो मूलमुच्चार्य-</p>
<p>समस्तचक्रचक्रेशि शुभे देवि नवात्मिके आरात्रिकमिदं देवि<br>
गृहाण मम सिद्धये ।<br>
ततश्चक्रमुद्रां प्रदर्शयेत् ।<br>
आरात्रिके महादेवि चक्रमुद्रां प्रदर्शयेत् ।<br>
ततो विसर्जनान्तं कर्म समापयेत् ।</p>
<p>इति श्रीविद्याप्रकरणम् ॥ ४१ ॥</p>
<p>अथ प्रचण्डचण्डिकामन्त्राः</p>
<p>प्रचण्डचण्डिकां वक्ष्ये सर्वकामफलप्रदाम् ।<br>
यस्याः प्रसादमात्रेण सदाशिवो भवेन्नरः ॥ १ ॥<br>
अपुत्रो लभते पुत्रमधनो धनवान् भवेत् ।<br>
कवित्वञ्च सुपाण्डित्यं लभते नात्र संशयः ॥ २ ॥</p>
<p>विशसारे यामले च-</p>
<p>लक्ष्मीं लज्जां ततो मायां मात्रां द्वादशिकामपि ।<br>
वज्रवैरोचनीये द्वे माये फट् स्वाहयायुतः ॥ ३ ॥<br>
लक्ष्मीबीजं यदाद्यं स्यात्तदा श्रीः सर्वतोमुखी ।<br>
लज्जाबीजेन चाद्येन वश्यतां यान्ति योषितः ।<br>
मायाबीजेन चाद्येन महापातकनाशनम् ।<br>
मात्रां द्वादशिकां बीजमाद्यं स्यान्मुक्तिदायकम् ॥ ४ ॥<br>
भैरवोऽस्य ऋषिर्देवि सम्राट उदीरितम् ।<br>
छिन्नमस्ता स्मृता देवि बीजं कूर्चद्वयं पुनः ।<br>
स्वाहा शक्तिरभीष्टार्थे विनियोग उदाहृतः ।<br>
अत्र लज्जापदं कामबीजपरम् ॥ ५ ॥</p>
<p>तथा च-</p>
<p>अत्र लज्जापदे देवि कामबीजं वितन्यते ।<br>
महाकालमतं ज्ञेयं मन्त्रोद्धारं शुभावहम् ।<br>
पूर्वमायापदेति पाठे मायायाः पूर्वं लज्जाबीजं<br>
तस्मिन्नित्यर्थः ।</p>
<p>तथा च-</p>
<p>पूर्वमायापदेन लज्जाबीजमुच्यते अन्यथा तापिन्यादि विरोधः ।</p>
<p>तथा च-</p>
<p>कामाद्यं वाग्भवाद्यां वा मायाद्यां वा जपेत् सुधीः ।<br>
लक्ष्म्याद्यां वा जपेद्विद्यां चतुर्वर्गफलप्रदाम् ।<br>
अन्येषाञ्च मुनीनां मते सर्वत्र मायापदं कूर्चपरम् ॥ ६ ॥</p>
<p>तत्रैव वान्तं वह्निसमायुक्तं रतिविन्दुसमन्वितम् ।<br>
लक्ष्मीबीजमिदं प्रोक्तं सर्वकामार्थसिद्धिदम् ।<br>
वामाक्षिवह्निसंयुक्तं विन्दुनादविभूषितम् ।<br>
शिवबीजं महेशानि लज्जाबीजमुदाहृतम् ।<br>
ईशानमुद्धृत्य पुरारिबीजं, सविन्दुकं नादविभूषितञ्च ।<br>
सवामकर्णं परितः प्रकल्प्य, मायां वन्दन्तीह मनीषिणस्ताम् ।<br>
द्वादशस्वरवर्णं स्यान्नादविन्दुविभूषितम् ।<br>
वाग्भवं बीजमित्युक्तं सर्ववाक्यविशुद्धये ।<br>
इति मन्त्रचतुर्बीजव्याख्यानात् ।<br>
अयन्तु समीचीनः ॥ ७ ॥</p>
<p>भैरवमते तु माया भुवनेश्वर्येव ।<br>
लक्ष्मीः प्रथमबीजऽस्ति लज्जाबीजे मनोभवः ।<br>
तृतीयेऽस्मिन् सदा देवी महापातकनाशिनी ।<br>
चतुर्थे तु गुणातीता मुक्तिविद्याप्रदायिका ।<br>
वकारे वरुणः साक्षाज्जकारे तु सुराधिपः ।<br>
रेफे हुताशनो देवो वकारे वसुधाधिपः ।<br>
ऐकारे त्रिपुरादेवी रेफे त्रिपुरसुन्दरी ।<br>
त्रैलोक्यविजया देवि सदैवौकारसंस्थिता ॥ ८ ॥<br>
चकारे चन्द्रमा देवी नकारे हि विनायकः ।<br>
ईकारे कमला साक्षात् येकारे च सरस्वती ।<br>
मायायुग्मे सदा देवी प्रकृत्या सह सङ्गता ।<br>
वैखरी चैव फट्कारे स्वाकारे कुसुमायुधः ।<br>
हाकारे च रतिस्तिष्ठेदेवं मन्त्रसमुच्चयः ।<br>
इति व्याख्यानच्च ॥ ८क ॥</p>
<p>अथ पूजाप्रयोगः-</p>
<p>प्रातःकृत्यादिकं कृत्वा मन्त्राचमनं कुर्यात् ।</p>
<p>यथा-</p>
<p>लक्ष्मीमायाकूर्चबीजैस्त्रिभिः पीत्वाम्बु साधकः ।<br>
वाग्भवेनोष्ठौ सम्मृज्य मायाभ्याञ्च द्विरुन्मृजेत् ।<br>
कूर्चेन क्षालयेत् पाणी एभिर्मन्त्रैश्च विन्यसेत् ।<br>
श्रीमायाकूर्चवाक्कामत्रिपुटाभगवर्णकैः ।<br>
कामकलाङ्कुशाभ्याञ्च वक्त्रनासाक्षिश्रोत्रयोः ।<br>
नाभिहृन्मस्तकञ्चांसौ स्पृष्ट्वाशम्भुर्भवेत् क्षणात् ।<br>
आचम्यैवं छिन्नमस्तां वत्सरात्तां प्रपश्यति ॥ ९ ॥<br>
ततः प्राणायामान्तं विधाय षोढान्यासं कुर्यात् ।<br>
मन्त्रषोढां ततः कुर्यात् त्रैलोक्यवशकारिणीम् ।<br>
श्रीबालात्रिपुटायोनिप्रासादप्रणवैस्तथा ।<br>
कालीवध्वङ्कुशैः कामकलाकूर्चास्त्रकैः क्रमात् ।<br>
षोडशीमनुवर्णैश्च पृथगष्टदशाक्षरैः ।<br>
एभिर्बीजैर्मातृकार्णान् स्वेषु स्थानेषु विन्यसेत् ।<br>
एषा ब्रह्मस्वरूपा हि बीजषोढा प्रकीर्तिता ॥ १० ॥<br>
अस्याश्च न्यसनात्सव वज्रदेहा भवन्ति हि सर्वैश्वर्ययुतास्ते हि<br>
जीवन्मुक्ता दशाब्दतः ॥ ११ ॥</p>
<p>ततः ऋष्यादिन्यासं कुर्यात्-</p>
<p>अस्य मन्त्रस्य भैरव - ऋषिः सम्राट छन्दश्छिन्नमस्ता देवता<br>
हूङ्कारद्वयं बीजं स्वाहा शक्तिरभीष्टार्थसिद्धये विनियोगः ।</p>
<p>यथा-</p>
<p>शिरसि भैरवाय ऋषये नमः ।<br>
मुखे सम्राट् छन्दसे नमः ।<br>
हृदि छिन्नमस्तायै देवतायै नमः ।<br>
गुह्ये हूं हूं बीजाय नमः ।<br>
पादयोः स्वाहा शक्तये नमः ॥ १२ ॥</p>
<p>ततः कराङ्गन्यासौ-</p>
<p>ॐ आं खङ्गाय हृदयाय स्वाहा इति कनीयसि ।<br>
ॐ ईं सुखङ्गाय शिरसे स्वाहा इति अनामा-पवित्राङ्गुल्योः ।<br>
ॐ ऊं सुवज्राय शिखायै स्वाहा इति मध्यमयोः ।<br>
ॐ ऐं पाशाय कवचाय स्वाहा इति तर्जन्योः ।<br>
ॐ औं क्रों नेत्रत्रयाय स्वाहा इति अङ्गुष्ठयोः ।<br>
ॐ अः सुरक्षासुरक्षायास्त्राय फट् ।<br>
इति करतलपृष्ठयोः ।<br>
एवं हृदयादिषु ।</p>
<p>तदुक्तं भैरवतन्त्रे-</p>
<p>उच्चरेत् पूर्वमाकारं विन्दुलाञ्छितमस्तकम् ।<br>
खङ्गाय हृदयायेति स्वाहा युक्तं कनीयसि ।<br>
ईकारञ्च ततो देवि चन्द्रकोटिसमप्रभम् ।<br>
सुखङ्गाय ततो वाच्यं शिरसे तदनन्तरम् ।<br>
स्वाहायुक्तं ततो वाच्यं पवित्राङ्गुलिसंयुतम् ।<br>
ऊकारञ्च ततो वाच्यं विन्दुलाञ्छितमस्तकम् ।<br>
सुवज्राय ततो वाच्यं शिखायै तदनन्तरम् ।<br>
स्वाहान्तं मध्यमायाञ्च विन्यसेत्तदनन्तरम् ।<br>
मात्रां द्वादशिकां देवीं विन्यसेच्च ततः परम् ।<br>
पाशायेति समुच्चार्य प्रवदेत् कवचाय च ।<br>
स्वाहान्तं विन्यसेन्मन्त्रं तर्जन्यां तदनन्तरम् ।<br>
औङ्काराञ्चततो देवि चाङ्कुशं तदनन्तरम् ।<br>
नेत्रत्रयाय स्वाहान्तमङ्गुष्ठे करयोर्द्वयोः ।<br>
अकारञ्च विसर्गान्तं सुरक्षाक्षरसंयुतम् ।<br>
असुरक्षाय संयुक्तम् अस्त्रायेति ततः परम् ।<br>
कडक्षरसमायुक्तं विन्यसेत् करयोर्द्वयोः ।</p>
<p>अङ्गन्यासस्य प्रमाणम्-</p>
<p>हृदि मूर्ध्निशिखायाञ्च कवचे नेत्रमण्डले ।<br>
यावदस्त्रं चतुर्दिक्षु विदिक्षु च यथाक्रमम् ।</p>
<p>त्रिशक्तितन्त्रे भैरववाक्यम्-</p>
<p>उच्चरेत्प्रणवं पूर्वमाकारं विन्दुसंयुतम् ।<br>
इत्यादिवाक्यात्कराङ्गेषु प्रणवसंवलितो न्यासः ॥ १३ ॥</p>
<p>ततो मूलेन मस्तकादिपादपर्यन्तं पादादिमस्तकान्तं<br>
वारत्रयं न्यसेत् ॥ १४ ॥</p>
<p>ततो ध्यानम्-</p>
<p>स्वनाभौ नीरजं ध्यायेच्छुद्धं विकसितं सितम् ।<br>
तत्पद्मकोषमध्ये तु मण्डलं चण्डरोचिषः ।<br>
जवाकुसुमसङ्काशं रक्तबन्धूकसन्निभम् ।<br>
रजःसत्त्वतमोरेखायोनिमण्डलमण्डितम् ।<br>
मध्ये तु तां महादेवीं सूर्यकोटिसमप्रभाम् ।<br>
छिन्नमस्तां करे वामे धारयन्तीं स्वमस्तकम् ॥ १५ ॥<br>
प्रसारितमुखीं भीमां लेलिहानोग्रजिह्विकाम् ।<br>
पिबन्तीं रौधिरीं धारां निजकण्ठविनिर्गताम् ।<br>
विकीर्णकेशपाशाञ्च नानापुष्पसमन्विताम् ।<br>
दक्षिणे च करे कर्त्री मुण्डमालाविभूषिताम् ।<br>
दिगम्बरीं महाघोरं प्रत्यालीढपदे स्थिताम् ।<br>
अस्थिमालाधरां देवीं नागयज्ञोपवीतिनीम् ।<br>
रतिकामोपविष्टाञ्च सदा ध्यायन्ति मन्त्रिणः ।<br>
सदा षोडशवर्षीयां पीनोन्नतपयोधराम् ।<br>
विपरीतरतासक्तौ ध्यायेद्रतिमनोभवौ ।<br>
डाकिनी वर्णिनीयुक्तां वामदक्षिणयोगतः ।<br>
देवीगलोच्छलद्रक्तधारापानं प्रकुर्वतीम् ।<br>
वर्णिनीं लोहितां सौम्यां मुक्तकेशीं दिगम्बरीम् ।<br>
कपालकर्त्तृकाहस्तां वामदक्षिणयोगतः ।<br>
नगयज्ञोपवीताढ्यं ज्वलत्तेजोमयीमिव ।<br>
प्रत्यालीढपदां दिव्यां नानालङ्कारभूषिताम् ।<br>
सदा द्वादशवर्षीयामस्थिमालाविभूषिताम् ।<br>
डाकिनीं वामपार्श्वस्थां कल्पसूर्यानलोपमाम् ।<br>
विद्युज्जटां त्रिनयनां दन्तपङ्क्तिबलाकिनीम् ।<br>
दंष्ट्राकरालवदनां पीनोन्नतपयोधराम् ।<br>
महादेवीं महाघोरां मुक्तकेशीं दिगम्बरीम् ।<br>
लेलिहानमहाजिह्वां मुण्डमालाविभूषिताम् ।<br>
कपालकर्तृकाहस्तां वामदक्षिणयोगतः ।<br>
देवीगलोच्छद्रक्तधारापानं प्रकुर्वीतम् ।<br>
करस्थितकपालेन भीषणेनातिभीषणाम् ।<br>
आभ्यां विषेव्यमाणां तां ध्यायेद्देवीं विचक्षणः ।<br>
पिवन्तीमिति तेन मुखेनेति शेषः ।</p>
<p>तथा च-</p>
<p>स्वमस्तकं सखर्परं रक्तधाराभिपूरितम् ।<br>
ललजिह्वं महाभीमं धृतं वामभुजे तथा ।<br>
इति भैरवतन्त्रे पाठः ॥ १५क ॥</p>
<p>ध्यानस्यावश्यकत्वमाह तन्त्रे-</p>
<p>प्रचण्डचण्डिकामेवमध्यात्वा यस्तु पूजयेत् ।<br>
सद्यस्तस्य शिरश्छित्त्वा देवी पिबति शोणितम् ॥ १६ ॥</p>
<p>अस्याः पूजायन्त्रम् ।</p>
<p>तत्रैव-</p>
<p>सितं कुर्याद्दलं पूर्वमाग्नेयां रक्तवर्णकम् ।<br>
याम्यं कृष्णमतः पीतं शुक्लं रक्तं सितासितम् ।<br>
ततः पीतां प्रकुर्वीत कर्णिकां तस्य मध्यगाम् ।<br>
तन्मध्ये तु प्रकूर्वीत मण्डलं चण्डरोचिषः ।<br>
रजः सत्त्वतमोरेखा रक्तशुक्लासिताः क्रमात् ।<br>
मायायुग्मं ततो न्यस्य फडक्षरसमन्वितम् ।<br>
वाह्यं तस्य च चक्रस्य कुर्यात्प्राकारवेष्टितम् ।<br>
पूर्वं रक्तं ततः कृष्णं सितं पीतं यथाक्रमात् ।<br>
चतुर्द्वारसमायुक्तं क्षेत्रपालैरधिष्ठितम् ।<br>
इत्यस्याः पूजायन्त्रम् ॥ १७ ॥</p>
<p>अथवा-</p>
<p>त्रिकोणं विन्यसेदादौ तन्मध्ये मण्डलत्रयम् ।<br>
तन्मध्ये विन्यसेद्योनिं द्वारत्रयसमन्वितम् ।<br>
वहिरष्टदलं पद्मं भुविम्बत्रितयं पुनः ।<br>
कूर्चबीजं लिखेन्मध्ये त्रिकोणे फट्समन्वितम् ।<br>
(चित्र ३३) ।</p>
<p>यथा च-</p>
<p>अपरञ्च प्रवक्ष्यामि शृणु देवि यथाक्रम ।<br>
स्वनाभौ नीरजं ध्यायेद्भानुमण्डलसन्निभम् ।<br>
योनिचक्रसमायुक्तां गुणत्रितयसंश्रितम् ।<br>
तत्र मध्ये महादेवीं छिन्नमस्तां स्मरेद्यतिः ।<br>
प्रदीपकलिकाकारामद्वितीयव्यवस्थिताम् ।<br>
योनिमुद्रासमायुक्तं हृदयस्थितलोचनाम् ।<br>
ध्येयमेतद्-यतीनाञ्च गृहस्थानं निशामय ॥ १८ ॥</p>
<p>यथा-</p>
<p>अन्तरे स्वशरीरस्य नाभिनीरजसङ्गताम् ।<br>
निर्लेपां निर्गुणां सूक्ष्मां वा बालचन्द्रसमप्रभाम् ।<br>
समाधिनात्रगम्यान्तु गुणत्रितयवेष्टिताम् ।<br>
कलातीतां गुणातीतां मुक्तिमात्रप्रदायिनीम् ।<br>
एवं ध्यात्वा मानसैः सम्पूज्य तारिणीवच्छङ्खस्थापनं<br>
कुर्यात् ॥ १९ ॥</p>
<p>ततः पीठपूजा-</p>
<p>आधारशक्तये, प्रकृतये, कूर्माय, अनन्ताय, पृथिव्यै,<br>
क्षीरसमुद्राय, रत्नद्वीपाय, कल्पवृक्षाय, तदधः<br>
स्वर्णसिंहासनाय, आनन्दकन्दाय सम्विन्नालाय,<br>
सर्वतत्त्वात्मकपद्माय, सं सत्त्वाय, रं रजसे, तं तमसे, आम्<br>
आत्मने, अम् अन्तरात्मने, पं परमात्मने, ह्रीं ज्ञानात्मने ।<br>
नमः सर्वत्र ।<br>
पद्ममध्ये रतिकामाभ्याम् ॥ २० ॥</p>
<p>भैरवमते तु-</p>
<p>आधारशक्तिं कूर्मञ्च नागराजमतःपरम् ।<br>
पद्मनालञ्च पद्मञ्च पूजयेन्मन्त्रविन्नरः ।<br>
मण्डलं चतुरस्रञ्च रजः सत्त्वं तमस्तथा ।<br>
रतिकामौ च सम्पूज्य शक्तिपूजां समाचरेत् ।<br>
इति रतिकामोपरि वज्रवैरोचनीये देहि देहि एहि एहि गृह्ण गृह्ण स्वाहा<br>
मम सिद्धिं देहि देहि मम शत्रून् मारय मारय करालिके हुं<br>
फट् स्वाहा इति पीठमन्त्र ।<br>
सर्वत्र प्रणवादिनमोऽन्तेन पूजयेत् ।<br>
ततः पुनर्ध्यात्वा आवाहयेत् ॥ २१ ॥</p>
<p>यथा सर्वसिद्धिवर्णिनीये सर्वसिद्धिडाकिनीये वज्रवैरोचनीये<br>
इहावह पुनस्तन्मन्त्रमुच्चार्य इह तिष्ट तिष्ट इह सन्निधेहि इह<br>
सन्निरुध्यस्व इत्यनेनावाह्य ॐ ह्रीं क्रों हंसः इत्येनेन<br>
प्राणप्रतिष्ठां कृत्वा ॐ आं खड्गाय हृदयाय स्वाहा<br>
इत्यादिना षडङ्गं विन्यस्य यथाशक्ति पूजां कृत्वा बलिं<br>
दद्यात् ।</p>
<p>यथा-</p>
<p>वज्रवैरोचनीये देहि देहि एहि एहि गृह्ण गृह्ण इमं बलिं मम<br>
सिद्धिं देहि देहि मम शत्रून् मारय मारय करालिके हुं फट्<br>
स्वाहा इति मन्त्रेण ॥ २२ ॥<br>
ततो देव्या दक्षिणे वर्णिन्यै नमः ।<br>
वामे ॐ डाकिन्यै नमः ।<br>
तृतो देव्यङ्गे षडङ्गं सम्पूज्य, दक्षिणे ॐ शङ्खनिधये<br>
नमः, वामे ॐ पद्मनिधये नमः ।<br>
पूर्वादिदिक्षु लक्ष्मीं लज्जां मायां वाणीञ्च पूजयेत् ।<br>
विदिक्षु ब्रह्मविष्णुरुद्रेश्वरान् ।<br>
मध्ये सदाशिवम् ।<br>
सर्वत्र प्रणवादिनमोऽन्तेन पूजयेत् ।<br>
ततः पञ्चपुष्पाञ्जलीन् दत्त्वा आवरणान् पूजयेत् ।<br>
अग्नीशासुरवायुषु मध्ये दिक्षु च ॐ आं खड्गाय हृदयाय<br>
स्वाहा इत्यादिना षडङ्गानि सम्पूज्य, अष्टपत्रेक्षु<br>
पूर्वादिक्रमेण ॐ ह्रीं काल्यै नमः, एवं वर्णिन्यै डाकिन्यै<br>
भैरव्यै महाभैरव्यै इन्द्राक्ष्यै पिङ्गाक्ष्यै संहारिण्यै;<br>
सर्वत्रैव प्रणवादिनमोऽन्तेन पूजयेत् ॥ २३ ॥</p>
<p>यथा-</p>
<p>एकां नामाभिधां कालीं वर्णिनीं डाकिनीं तथा ।<br>
भैरवीञ्च महापूर्वा भैरवीं तदनन्तरम् ।<br>
इन्द्राक्षीञ्च सपिङ्गाक्षीं ततः संहारकारिणीम् ।<br>
पूर्वादिके दले पूज्याः शक्तयश्च यथाक्रमम् ।<br>
प्रणवादिनमोऽन्तेन लज्जाबीजं समुच्चरन् ।<br>
पद्ममध्ये हुं फट् नमः ।<br>
स्वाहायै नमः ।<br>
देव्या दक्षिणे सम्राट्छन्दसे नमः ।<br>
देव्या उत्तरे सर्ववर्णभ्यो नमः ।<br>
पुनर्दक्षिणे बीजशक्तिभ्यां नमः ।<br>
पत्राग्रेषु पूर्वादिक्रमेण ब्राह्म्यै माहेश्वर्यै कौमार्यै<br>
वैष्णव्यै वाराह्यै इन्द्राण्यै चामुण्डायै महालक्ष्म्यै ।<br>
सर्वत्र प्रणवादिनमोऽन्तेन पूजयेत् ।<br>
ततश्चतुर्दिक्षु द्वारेषु ॐ करालाय नमः ।<br>
ॐ विकरालाय एवम् अतिकरालाय महाकरालाय ।</p>
<p>यथा भैरवीये-</p>
<p>पूर्वद्वारे करालञ्च विकरालञ्च दक्षिणे ।<br>
पश्चिमेऽति करालञ्च महाकरालमुत्तरे ।<br>
ततो धूपादिविसर्जनान्तं कर्म समापयेत् ।</p>
<p>विसर्जने त्वयं विशेषः-</p>
<p>संहारमुद्रां प्रदर्श्य अञ्जलावारोप्य वामनासापुटेन,<br>
योनिमुद्रासमारूढां प्रदीपकलिकोज्ज्वलाम् ।<br>
कृष्णपक्षे विधुमिव क्रमेण क्षीणतां गताम् ।<br>
इमं मन्त्रं समुच्चार्य चण्डरश्मौ निवेशयेत् ।</p>
<p>मन्त्रस्तु-</p>
<p>उत्तरे शिखरे देवि भूम्यां पर्वतवासिनी ।<br>
ब्रह्मयोनि समुत्पन्ने गच्छ देवि ममान्तरम् ॥ २४ ॥<br>
अस्य पुरश्चरणं लक्षजपः ।<br>
सिद्धविद्यात्वात् ॥ २५ ॥</p>
<p>बलिदाने तु भैरवीये-</p>
<p>रात्रौ बलिः प्रदातव्यो मत्स्यमांससुरादिभिः ।<br>
अथवा मधुपानाद्यैर्मधुरैर्विभवक्रमैः ॥ २६ ॥</p>
<p>मन्त्रस्तु-</p>
<p>उच्चरेत्प्रणवं पूर्वं सर्वसिद्धिप्रदेऽन्वितम् ।<br>
वर्णिनीये ततो वाच्यं सर्वसिद्धिप्रदे ततः ।<br>
डाकिनीये ततो वाच्यं देवीनाम ततः परम् ।<br>
एह्येहीति ततो वाच्यम् इमं बलिमनन्तरम् ।<br>
गृह्ण गृह्ण ततः प्रोक्त्वा मम सिद्धिमनन्तरम् ।<br>
देहि देहीति माये च ततः फट् स्वाहया युतः ।<br>
बलिमन्त्रः समाख्यातः पूजितोऽयं सुरेश्वरीति ॥ २७ ॥</p>
<p>मन्त्रान्तरम् -</p>
<p>भुवनेशी कामबीजं कूर्चबीजञ्च वाग्भवम् ।<br>
भुवनेशी कूर्चबीजं वाग्भवं तदनन्तरम् ।<br>
वज्रवैरोचनीये च हूं फट् स्वाहा ततः परम् ॥ २८ ॥</p>
<p>अस्य पूजाप्रयोगः-</p>
<p>न्यासपूजादिकं षोडशीवत्कार्यम् ॥ २९ ॥<br>
हृल्लेखा मादनं लक्ष्मीं वाग्भवं कूर्चमेव च ।<br>
अस्त्रान्ता छिन्नमस्ता या महाविद्या प्रकीर्तिता ।<br>
अस्यास्तु सदृशी विद्या जगत्स्वपि न विद्यते ।<br>
षड्वर्णोऽयं मनुः साक्षान्मोक्षदो नात्र संशयः ॥ ३० ॥ अस्या<br>
ध्यानमहं वक्ष्ये शृणुष्व कमलानने ।<br>
प्रत्यालीढपदां सदैव दधतीं छिन्नं शिरः कर्तृकां,<br>
दिग्वस्त्रां स्वकबन्धशोणितसुधाधारां पिबन्तीं मुदा ।<br>
नागावद्धशिरोमणिं त्रिनयनां हृद्युत्पलालङ्कृतां,<br>
रत्यासक्तमनोभवोपरि दृढां ध्यायेज्जवासन्निभाम् ।<br>
दक्षे चातिसिता विमुक्तचिकुरा कर्ती तथा खर्परं, हस्ताभ्यां<br>
दधती रजोगुणभवा नाम्नापि वर्णिनी ।<br>
देव्याश्छिन्नकबन्धतः पतदसृग्धारां पिबन्ती मुदा,<br>
नागावद्धशिरोमणिर्मनुविदा ध्येया सदा सा सुरैः ।<br>
वामे कृष्णतनूस्तथैव दधती खड्गं तथा खर्परं,<br>
प्रत्यालीढपदा कबन्ध-विगलद्रक्तं पिबन्ती मुदा ।<br>
सैषा या प्रलये समस्तभुवनं भोक्तुं क्षमा तामसी, शक्तिः<br>
सापि परात्परा भगवती नाम्ना परा डाकिनी ।<br>
इति ध्यानम् ।<br>
अस्याः पूजादिकं सर्वं षोडशीवत्कार्यम् ॥ ३१ ॥</p>
<p>मन्त्रान्तरम् -</p>
<p>तारं लज्जाद्वयं वज्रवैरोचनीये हूं फट् स्वाहा ।<br>
अस्यापि ध्यानपूजादिकं सर्वं षोडशीवत्कार्यम् ॥ ३२ ॥<br>
वियत्सूत्रयुतं विन्दुनादयुक्तं ततः प्रिये ।<br>
एकाक्षरी महाविद्या त्रैलोक्यवशकारिणी ।<br>
सूत्रं दीर्घम् ऊकारः ।<br>
ठठान्तैषा महाविद्या त्रैलोक्यमोहकारिणी ।<br>
ताराद्यान्ता भवत्येषा चतुर्वर्गफलप्रदा ॥ ३३ ॥</p>
<p>वज्रवैरोचनीये च कूर्चयुग्मं सफट् ठठः ।<br>
ताराद्यैषा महाविद्या सर्वतेजोऽपहारिणी ।<br>
त्रैलोक्याकर्षिणी विद्या चतुवर्गफलप्रदा ।<br>
ध्यानपूजादिकं सर्वं षोडशीवत्समाचरेत् ॥ ३४ ॥</p>
<p>इदानीं षोडशीविद्याप्रशंसामाह-</p>
<p>तथा सर्वप्रयत्नेन सर्वोपास्या च षोडशी ।<br>
लक्ष्मीबीजादिका सैव सर्वैश्वर्यप्रदायिनी ॥ ३५ ॥<br>
लज्जाद्या स्वर्गभूनागयोषिदाकर्षिणी परा ।<br>
कूर्चाद्या सर्वजन्तूनां महापातकनाशिनी ॥ ३६ ॥ वाग्भवाद्या<br>
यदा देवी वागीशत्वप्रदायिनी ।<br>
एषा तु षोडशीविद्या वेद्या सप्तदशाक्षरी ॥ ३७ ॥<br>
श्रीबीजपुटिता सा तु लक्ष्मीवृद्धिकरी सदा ।<br>
लज्जया पुटिता विद्या त्रैलोक्याकर्षिणी परा ॥ ३८ ॥<br>
कूर्चेन पुटिता सर्वपापिनां पापहारिणी ।<br>
वाग्बीजपुटिता चैषा वागीशत्वप्रदायिनी ॥ ३९ ॥<br>
चतुर्विधेति विद्यैषा प्रिये सप्तदशाक्षरी ।<br>
ताराद्या षोडशी चान्या भवेत् सप्तदशाक्षरी ।<br>
एषा विद्या महाविद्या भुक्तिमुक्तिकरी सदा ॥ ४० ॥<br>
कमला भुवनेशानी कूर्चबीजं सरस्वती ।<br>
वज्रवैरोचनीये च पूर्वबीजानि चोच्चरेत् ।<br>
फट् स्वाहा च महाविद्या वसुचन्द्राक्षरी परा ।<br>
ताराद्येकोनविंशार्णा ब्रह्मविद्यास्वरूपिणी ।<br>
एते विद्योत्तमे देवि भुक्तिमुक्तिप्रदे शुभे ॥ ४१ ॥<br>
लक्ष्म्यादिपुटिता पूर्वा रन्ध्रचन्द्राक्षरी भवेत् ।<br>
चतुर्द्धा च महाविद्या चतुर्वर्गफलप्रदा ।<br>
प्रणवाद्या यथा चैषा भोगमोक्षकरी सदा ॥ ४२ ॥</p>
<p>मन्त्रान्तरम् -</p>
<p>विद्यान्तरं प्रवक्ष्यामि सावधानावधारय ।<br>
हृल्लेखाकूर्चवाग्बीजवज्रवैरोचरीये हूम् ।<br>
अस्त्रं स्वाहा ।<br>
महाविद्या चतुर्दशाक्षरी मता ।<br>
सर्वश्वर्यप्रदा चैषा सर्वमोहनकारिणी ॥ ४३ ॥<br>
भुवनेशोत्रितत्त्वञ्च वाग्बीजं प्रणवं ततः ।<br>
वज्रवैरोचनीये च फट् स्वाहा च तथा परा ।<br>
चतुर्दशाक्षरी चैषा चतुर्वर्गफलप्रदा ।<br>
एषा विद्या महाविद्या जन्ममृत्युविनाशिनी ॥ ४४ ॥</p>
<p>तन्त्रान्तरे-</p>
<p>रमा कामस्तथा लज्जा वाग्भवं वज्र वै पदम् ।<br>
रोचनीये लज्जाद्वन्द्वमन्त्रं स्वाहासमन्वितम् ।<br>
इयं सा षोडशी प्रोक्ता सर्वकामफलप्रदा ॥ ४५ ॥<br>
कथिताः सकला विद्याः सारात्सारतराः शुभाः ।<br>
आसाम् ऋषिर्भैरवोऽहं नाम्ना तु क्रोधभूपतिः ।<br>
सम्राट्छन्दो देवता च छिन्नमस्ता प्रकीर्तिता ।<br>
षड्दीर्घभाक्स्वरेणैव प्रणवाद्येन सुन्दरि ।<br>
खड्गाद्येन ठठान्तानि षडङ्गानि प्रकल्पयेत् ॥ ४६ ॥<br>
नारिदोषादिकञ्चासां ताः सुसिद्धाः सुरासुरैः ।<br>
सकलेषु च वर्णेषु सकलेष्वाश्रमेषु च ।<br>
अन्तिमेषु च वर्णसु भुक्तिमुक्तिप्रदायिका ।<br>
प्राणवाद्याश्च या विद्याः शूद्रादौ न समीरिताः ।<br>
अस्याञ्चैव विशेषोऽयं योषिच्चेत्समुपासयेत् ।<br>
डाकिनी सा भवत्येव डाकिनीभिः प्रजायते ।<br>
पतिहीना पुत्रहीना यथा स्यात् सिद्धयोगिनी ।<br>
इति ते कथितं तत्त्वं रहस्यमखिलं प्रिये ।<br>
अति स्नेहतरङ्गेन भक्त्या दासोऽस्मि ते प्रिये ॥ ४८ ॥</p>
<p>एतासां ध्यानपूजादिकं षोडशीवत्कार्यम् ॥ ४९ ॥</p>
<p>नाभौ शुद्धारविन्दं तदुपरि कमलं मण्डलं चण्डरश्मेः,<br>
संसारस्यैकसारां त्रिभुवनजननीं धर्मकामोदयाढ्याम् ।<br>
तस्मिन्मध्ये त्रिकोणे त्रितयतनुधरां छिन्नमस्तां प्रशस्तां,<br>
तां वन्दे ज्ञानरूपां निखिलभयहरां योगिनीं योगमुद्राम् ॥<br>
५० ॥<br>
इति छिन्नमस्ताप्रकरणम् ॥</p>
<h2 id="शयमपरकरणम">श्यामाप्रकरणम्</h2>
<p>अथ श्यामाप्रकरणम् -</p>
<p>भैरवतन्त्रे-</p>
<p>अथ वक्ष्ये महाविद्याः कालिकायाः सुदुर्लभाः ।<br>
यासां विज्ञानमात्रेण जीवन्मुक्तो भवेन्नरः ॥ १ ॥<br>
नात्र चिन्ताविशुद्धिः स्यान्न वा मित्रादिदूषणम् ।<br>
न वा प्रयासबाहुल्यं समयासमयादिकम् ।<br>
न वित्तव्ययबाहुल्यं कायक्लेशकरं न च ॥ २ ॥<br>
य एनां चिन्तयेन्मन्त्री सर्वकामसमृद्धिदाम् ।<br>
तस्य हस्ते सदैवास्ति सर्वसिद्धिर्न संशयः ॥ ३ ॥<br>
गद्यपद्यमयी वाणी सभायां तस्य जायते ।<br>
तस्य दर्शनमात्रेण वादिनो निष्प्रभां गताः ॥ ४ ॥<br>
राजानोऽपि च दासत्वं भजन्ते किं परे जनाः ।</p>
<p>दिवारात्रिव्यत्ययञ्च वशीकर्त्तुं क्षमो भवेत् ।<br>
अन्ते च लभते देव्या गणत्व्रं दुर्लभं नरः ॥ ५ ॥</p>
<p>अथ श्यामामन्त्राः -</p>
<p>तत्र कालीतन्त्रे-</p>
<p>कामत्रयं वह्निसंस्थं रतिविन्दुविभूषितम् ।<br>
कूर्चयुग्मं तथा लज्जायुगलं तदनन्तरम् ।<br>
दक्षिणे कालिले चेति पूर्वबीजानि चोच्चरेत् ।<br>
अन्ते वह्निवधूं दद्याद्विद्याराज्ञी प्रकीर्तिता ॥ ६ ॥</p>
<p>मन्वर्थमाह यामले-</p>
<p>ककाराज्जलरूपत्वात्केवलं मोक्षदायिनी ।<br>
ज्वलनार्णसमयोगात्सर्वतेजोमयी शुभा ॥ ७ ॥<br>
मायात्रयेण देवेशि सृष्टिस्थित्यन्तकारिणी ।<br>
विन्दुनां निष्फलत्वाच्च कैवल्यफलदायिनी ॥ ८ ॥<br>
बीजत्रया शाम्भवी सा केवलं ज्ञानचित्कला ।<br>
शब्दबीजद्वयेनैव शब्दराशिप्रबोधिनी ॥ ९ ॥<br>
लज्जाबीजद्वयेनैव सृष्टिस्थित्यन्तकारिणी ।<br>
सम्बोधनपदेनैव सदा सन्निधिकरिणी ।<br>
स्वाहया जगतां माता सर्वापापप्रणाशिनी ॥ १० ॥</p>
<p>अस्याः पूजाप्रयोगः-</p>
<p>प्रातःकृत्यादिकं कृत्वा मन्त्राचमनं कुर्यात् ।</p>
<p>यथा-</p>
<p>कालिकाभिस्त्रिभिः पीत्वा काल्यादिभिरुपस्पृशेत् ।<br>
द्वाभ्यामोष्ठौ द्विरुन्मृज्य चैकेन क्षालयेत्करौ ॥ ११ ॥<br>
मुखघ्राणेक्षणश्रोत्रनाभ्युरस्कं भुजौ क्रमात् ।<br>
आचाम्यैवं भवेत्काली वत्सरात्तां प्रपश्यति ।<br>
कं शिरः ।</p>
<p>तद्यथा-</p>
<p>क्रीमिति त्रिराचमेत् ।<br>
ॐ काल्यै नमः ॐ कपालिन्यै नमः इति ओष्ठो द्विरुन्मृजेत् ।<br>
ॐ कुल्वायै नमः इति करं क्षालयेत् ।<br>
ॐ कुरुकुल्वायै नमः इति मुखे ।<br>
ॐ विरोधिन्यै नमः इति दक्षिणनासायाम् ।<br>
ॐ विप्रचित्तायै नमः इति वामनासायाम् ।<br>
ॐ उग्रायै नमः ॐ उग्रप्रभायै नमः इति नेत्रवोः ।<br>
ॐ दीप्तायै नमः ॐ नीलायै नमः इति श्रोत्रयोः ।<br>
ॐ घनायै नमः इति नाभौ ।<br>
ॐ बलाकायै नमः इति वक्षसि ।<br>
ॐ मात्रायै नमः इति शिरसि ।<br>
ॐ मुद्रायै नमः ॐ मितायै नमः इत्यंसयोः ।<br>
इति मन्त्राचमनम् ॥ ११क ॥<br>
ततो भूतशुद्ध्यन्तं विधाय मायाबीजेन यथाविधि<br>
प्रणायामं कुर्यात् ॥ १२ ॥<br>
ततः ऋष्यादिन्यासः ।</p>
<p>यथा-</p>
<p>अस्य मन्त्रस्य भैरवऋषिरुष्णिक् छन्दो दक्षिणकालिका देवात ह्रीं<br>
बीजं हूं शक्तिः क्रीं कीलकं पुरुषार्थचतुष्टयसिद्ध्यर्थे<br>
विनियोगः ।</p>
<p>तथा च कालीक्रमे-</p>
<p>कीलकं चाद्यबीजं स्याच्चतुर्वर्गफलप्रदम् ।<br>
शिरसि भैरवऋषये नमः ।<br>
मुखे उष्णिक्छन्दसे नमः ।<br>
हृदि दक्षिणकालिकायै देवतायै नमः ।<br>
गुह्ये ह्रीं बीजाय नमः ।<br>
पादयोः हूं शक्तये नमः ।<br>
सर्वाङ्गे क्रीं कीलकाय नमः ॥ १३ ॥</p>
<p>ततः कराङ्गन्यासौ ।<br>
तदुक्तं कालीतन्त्रे-</p>
<p>अङ्गन्यासकरन्यासौ यथावदभिधीयते ।<br>
भैरवोऽस्य ऋषिः प्रोक्त उष्णिक्छन्द उदाहृतम् ।<br>
देवात कालिका प्रोक्ता लज्जा-बीजन्तु बीजकम् ।<br>
कीलकं चाद्यबीजं स्याच्चतुर्वर्गफलप्रदम् ।<br>
शक्तिश्च कूर्चबीजं स्यादनिरुद्धा सरस्वती ।<br>
कवित्वार्थे नियोगः ।<br>
स्यादित्यादि ।<br>
तेन मायया षडङ्गन्यासः ।<br>
षड्दीर्घभाजा बीजेन प्रणवाद्येन कल्पयेत् ।</p>
<p>वीरतन्त्रे-</p>
<p>दीर्घषट्कयुताद्येन प्राणवाद्येन कल्पयेत् इति वा ।</p>
<p>तद्यथा-</p>
<p>ॐ ह्राम् अङ्गुष्ठाभ्यां नमः ।<br>
ॐ ह्रीं तर्जनीभ्यां स्वाहा ।<br>
ॐ हूं मध्यमाभ्यां वषट् ।<br>
ॐ ह्रैम् अनामिकाभ्यां हुम् ।<br>
ॐ ह्रौं कनिष्ठाभ्यां वौषट् ।<br>
ॐ ह्रः करतलपृष्ठाभ्यां फट् ।<br>
एवं हृदयादिषु ।<br>
ॐ ह्रां हृदयाय नमः इत्यादि ।<br>
ॐ क्राम् अङ्गुष्ठाभ्यां नमः इत्यादिना वा ॥ १४ ॥</p>
<p>ततो वर्णन्यासः-</p>
<p>अम् आम् इम् ईम् उम् ऊम् ऋं ॠम् ऌं ॡं नमः इति हृदये ।<br>
एम् ऐं ॐ औम् अम् अः कं खं गं घं नमः इति दक्षिणबाहौ<br>
।<br>
ङं चं छं जं झं ञं टं ठं डं ढं नमः इति<br>
वामबाहौ ।<br>
णं तं थं दं धं नं पं फं बं भं नमः इति<br>
दक्षिणपादे ।<br>
मं यं रं लं वं शं षं सं हं लं क्षं नमः इति<br>
वामपादे ।<br>
विरूपाक्षमते सविन्दुरयं न्यासः ।</p>
<p>यथा वीरतन्त्रे-</p>
<p>अम् आम् इम् ईम् उम् ऊम् ऋं ॠम् ऌं ॡं वै हृदये न्यसेदित्यादि ।<br>
कालीतन्त्रे पुनर्निर्विन्दुः ।</p>
<p>यथा-</p>
<p>अ आ इ ई उ ऊ ऋ ॠ ऌ ॡ वै हृदयं स्पृशेदित्यादि ।<br>
किन्तु सविन्दून् वा न्यसेदेतान् निर्विन्दून वाथ वर्णकानित्याचार्य<br>
परिगृहीतभैरवीयवाक्यादुभयमेव युक्तम् ॥ १५ ॥</p>
<p>अथ षोडान्यासः ।</p>
<p>तदुक्तं वीरतन्त्रे-</p>
<p>केवलां मातृकां कृत्वा मातृकां तारसम्पुटाम् ।<br>
मातृकापुटितं तारं न्यसेत् साधकसत्तमः ।<br>
श्रीबीजपुटितां तान्तु मातृकापुटितन्तु तत् ।<br>
कामेन पुटितां देवीं तत्पुटं काममेव च ।<br>
शक्त्या च पुटितां देवीं शक्तिञ्च तत्पुटां न्यसेत् ।<br>
क्रीं द्वन्द्वञ्च पुनर्न्यस्त्वा ऋ-ॠं-ऌ-ॡञ्च पूर्ववत् ।<br>
मूलेन पुटितां देवीं तत्पुटं मन्त्रमेव च ।<br>
अनुमोल विलोमेन न्यस्य मन्त्रं यथाविधि ।<br>
मूलेनाष्टशतं कुर्याद्व्यापकं तदनन्तरम् ।</p>
<p>यथा-</p>
<p>ॐ अं ॐ एवं मातृकापुटितं तारम् ।<br>
एवं श्रीबीजपुटितां ताम् ।<br>
तत्पुटितं श्रीबीजम् ।<br>
एवं कामेन पुटितां मातृकाम् ।<br>
मातृकापुटितं कामम् ।<br>
एवं शक्त्या पुटितां मातृकाम् ।<br>
मातृकापुटितां शक्तिं न्यसेत् ।<br>
तथा क्रीं द्वन्द्वञ्च ऋ ॠ ऌ ॡञ्च पूर्ववत् ।<br>
तत्पुटितां मातृकां मातृकापुटितञ्च तन्न्यसेत् ।<br>
मन्त्रपुटितां मातृकां तत्पुटितं मनुम् ।<br>
पुनरनुलोम विलोमेन केवलं मन्त्रं मातृकास्थाने न्यस्य<br>
मूलेनाष्टशतेन व्यापकं कुर्यात् ॥ १६ ॥<br>
अयं न्यासस्ताराया अपि कार्यः ।<br>
इति गुप्तेन दुर्गाया अङ्गषोढा प्रकीर्तिता ।<br>
तारायाः कालिकायाश्च उन्मुख्याश्च तथा परा<br>
कृतेऽस्मिन्न्यासवर्ये तु सर्वं पापं प्रणश्यति ॥ १७ ॥</p>
<p>ततस्तत्त्वन्यासः ।<br>
यथा-</p>
<p>मूलं त्रिखण्डं विधाय प्रथमखण्डान्ते ॐ आत्मतत्त्वाय<br>
स्वाहेति पादादि-नाभिपर्यन्तम् ।<br>
द्वितीयखण्डान्ते ॐ विद्यातत्त्वाय स्वाहेति नाभ्यादि-हृदयान्तम् ।<br>
तृतीयखण्डान्ते ॐ शिवतत्त्वाय स्वाहेति हृदयादिशिवःपर्यन्तं<br>
न्यसेत् ।</p>
<p>तदुक्तं स्वतन्त्रे-</p>
<p>मूलविद्यात्रिखण्डान्ते प्रणवाद्यैर्यथाविधि ।<br>
आत्मविद्याशिवैस्तत्त्वैस्तत्त्वन्यासं समाचरेत् ॥ १८ ॥</p>
<p>अथ बीजन्यासः ।<br>
तदुक्तं कुमारीकल्पे-</p>
<p>ब्रह्मरन्ध्रे भ्रुवोर्मध्ये ललाटे नाभिदेशके ।<br>
गुह्ये वक्त्रे च सर्वाङ्गे सप्तबीजं क्रमान्न्यसेत् ।</p>
<p>तद्यथा-</p>
<p>आद्यबीजं ब्रह्मरन्ध्रे ।<br>
द्वितीयबीजं भ्रूमध्ये ।<br>
तृतीयबीजं ललाटे ।<br>
चतुर्थबीजं नाभौ ।<br>
पञ्चमबीजं गुह्ये ।<br>
षष्ठबीजं वक्त्रे ।<br>
सप्तबीजं सर्वाङ्गे ।<br>
एतत्त्रयं काम्यम् ॥ १९ ॥<br>
ततो मूलेन सप्तधा व्यापकं कृत्वा यथाविधि मुद्रां प्रदर्श्य<br>
ध्यायेत् ॥ २० ॥</p>
<p>तद्यथा कालीतन्त्रे-</p>
<p>करालवदनां घोरां मुक्तकेशीं चतुर्भुजाम् ।<br>
कालिकां दक्षिणां दिव्यां मुण्डमालाविभूषिताम् ।<br>
सद्यश्छिन्नशिरःखड्गवामाधोर्ध्वकराम्बुजाम् ।<br>
अभयं वरदञ्चैव दक्षिणोर्ध्वाधः पाणिकाम् ।<br>
महामेघप्रभां श्यामां तथा चैव दिगम्बरीम् ।<br>
कण्ठावसक्तमुण्डालीगलद्रुधिरचर्चिताम् ।<br>
कर्णावतंसतानीतशवयुग्मभयानकाम् ।<br>
घोरदंष्ट्रां करालास्यां पीनोन्नतपयोधराम् ।<br>
शवानां करसङ्घातैः कृतकाञ्चीं हसन्मुखीम् ।<br>
सृक्वद्वयगलद्रक्तधाराविस्फुरिताननाम् ॥ २१ ॥<br>
घोररावां महारौद्रीं श्मशानालयवासिनीम् ।<br>
वालार्कमण्डलाकारलोचनत्रितयान्विताम् ।<br>
दन्तुरां दक्षिणव्यापिमुक्तालम्बिकचोच्चयाम् ।<br>
शवरूपमहादेवहृदयोपरिसंस्थिताम् ।<br>
शिवाभिर्घोररावाभिश्चतुर्दिक्षु समन्विताम् ।<br>
महाकालेन च समं विपरीतरतातुराम् ।<br>
सुखप्रसन्नवदनां स्मेराननसरोरुहाम् ।<br>
एवं सञ्चिन्तयेत् कालीं सर्वकामसमृद्धिदाम् ।<br>
शवयुग्मेति घोरवाणावतंसेति प्रेतकर्णावतंसेति च ।<br>
शकुन्तपक्षसंयुक्तवामकर्णविभूषिताम् ।<br>
विगतासुकिशोराभ्यां कृतकर्णावतंसिनीमिति दर्शनादुभयमेव<br>
पाठः ॥ २१ क ॥</p>
<p>ध्यानान्तरं स्वतन्त्रे-</p>
<p>अञ्जनाद्रिनिभां देवीं करालवदनां शिवाम् ।<br>
मुण्डमालावलीकीर्णां मुक्तकेशीं स्मिताननाम्<br>
महाकालहृदम्भोजस्थितां पीनपयोधराम् ।<br>
विपरीतरतासक्तां घोरदंष्ट्रां शिरैः सह ।<br>
नागयज्ञोपवीताढ्यां चन्द्रार्द्धकृतशेखराम् ।<br>
सर्वालङ्कारसंयुक्तां मुण्डमालाविभुषिताम् ।<br>
शवहस्तसहस्रैस्तु वद्धकाञ्चीं दिगंशुकाम् ।<br>
शिवकोटिसहस्रैस्तु योगिनीभिर्विराजिताम् ।<br>
रक्तपूर्णमुखाम्भोजां मध्यपानप्रमत्तिकाम् ।<br>
वह्न्यर्कशशिनेत्राञ्च रक्तविस्फुरिताननाम् ।<br>
विगतासुकिशोराभ्यां कृतवर्णावतंसिनीम् ।<br>
कण्ठावसक्तमुण्डालीगलद्रुधिरचर्चिताम् ।<br>
श्मशानवह्निमध्यस्थां ब्रह्मकेशववन्दिताम् ।<br>
सद्यःकृत्तशिरः खड्गवराभीतिकराम्बुजाम् ।</p>
<p>एवं ध्यात्वा मानसैः सम्पूज्य अर्घ्यस्थापनं कुर्यात् ॥ २२ ॥</p>
<p>तद्यथा-</p>
<p>स्ववामे भूमौ हूङ्कारगर्भं त्रिकोणं विलिख्यार्घ्यपात्रं<br>
संस्थाप्य मूलेन शुद्धजलादिना शङ्खादिपात्रमापूर्य,<br>
गन्धादिकं दत्त्वा, ॐ गङ्गे चेत्यादिना तीर्थमावाह्य, मं<br>
वह्निमण्डलाय दशकलात्मने नमः इत्याधारं, अं<br>
सूर्यमण्डलाय द्वादशकलात्मने नमः इति शङ्खम्, उं<br>
सोममण्डलाय षोडशकलात्मने नमः इति जलं सम्पूज्य, ॐ<br>
ह्रां हृदयाय नमः, ॐ ह्रीं शिरसे स्वाहा, ॐ ह्रूं शिखायै<br>
वषट् ॐ ह्रैं कवचाय हुम् इत्यग्नीशासुरवायुषु ।<br>
अग्र ॐ ह्रौं नेत्रत्रयाय वौषट्, चतुर्दिक्षु ॐ ह्रः अस्त्राय फट् ।<br>
इत्यभ्यर्च्य तदुपरि मत्स्यमुद्रयाच्छाद्य मूलं दशधा जप्त्वा<br>
धेनुमुद्रयामृतीकृत्यास्त्रेण संरक्ष्य, भूतिनीयोनिमुद्रे<br>
प्रदर्श्य, तज्जलं किञ्चित्प्रोक्षणीपात्रे निक्षिप्य, मूलेन<br>
तेनोदकेनात्मानं पूजोपकरणञ्चाभ्युक्ष्य,<br>
पीठपूजामारभेत् ॥ २३ ॥</p>
<p>अस्याः पूजायन्त्रम्-</p>
<p>आदौ विन्दुं स्वबीजं भुवनेशीञ्च विलिख्य, ततस्त्रिकोणं तद्वाह्ये<br>
त्रिकोणचतुष्टयं वृत्तमष्टदलं पद्मं पुनर्वृत्तं<br>
चतुर्द्वारात्मकं भूगृहं लिखेत् ।<br>
(चित्र ३४-क) ।</p>
<p>तदुक्तं कालीतन्त्रे-</p>
<p>आदौ त्रिकोणमालिख्य त्रिकोणं तद्बहिर्लिखेत् ।<br>
ततो वै विलिखेन्मन्त्री त्रिकोणत्रयमुत्तमम् ।<br>
ततो वृत्तं समालिख्य लिखेदष्टदलं ततः ।<br>
वृत्तं विलिख्य विधिवल्लिखेद्भूपुरमेककमम् ।</p>
<p>तथा कुमारीकल्पे-</p>
<p>मध्ये तु वैन्दवं चक्रं बीजमायाविभूषितमिति ॥ २४ ॥</p>
<h2 id="वशषधर-मणडमलयम">विशेषाधारो मुण्डमालायाम्</h2>
<p>अथ विशेषाधारो मुण्डमालायाम्-</p>
<p>ताम्रपात्रे कपाले वा श्मशानकाष्ठनिर्मिते ।<br>
शनिभौमदिने वापि शरीरे मृतसम्भवे ।<br>
स्वर्णे रौप्येऽथ लौहे वा चक्रं कार्यं विधानतः ॥ २५ ॥</p>
<p>यन्त्रान्तरमाह तन्त्रे-</p>
<p>शक्त्याग्निभ्याञ्च षट्कोणं शक्तिभिश्च नवात्मकम् ।<br>
पद्मे वसुदले भूमिपूश्चतुर्द्वार-संयुते इति ॥ २६ ॥ (चित्र ३४-ख)</p>
<p>ततः पीठपूजा ।</p>
<p>कुमारीकल्पे-</p>
<p>पीठपूजां ततः कुर्यादाधारशक्तिपूर्वकम् ।<br>
प्रकृति कमठं चैव शेषं पृथ्वीं तथैव च ।<br>
सुधाम्बुधिं मणिद्वीपं चिन्तामणिगृहं तथा ।<br>
श्मशानं पारिजातञ्च तन्मूले रत्नवेदिकाम् ।<br>
तस्योपरि मणेः पीठं न्यसेत् साधकसत्तमः ।<br>
चतुर्दिक्षु मुनीन् देवान् शिवाश्चैव समुण्डकाः ।<br>
धर्माद्यधर्मादींश्चेत्यादि ह्रीं ज्ञानात्मने नमः ।<br>
इत्यन्तं सम्पूज्य, केशरेषु पूर्वादिक्रमेण पूजयेत् ।<br>
इच्छा ज्ञाना क्रिया चैव कामिनी कामदायिनी ।<br>
रतीरतिप्रिया नन्दा मध्ये चैव मनोन्मनी ।<br>
सर्वत्र प्रणवादिनमोऽन्तेन पूजयेत् ।<br>
तदुपरि ह्सौः सदाशिवमहाप्रेतपद्मासनाय नमः ।<br>
पीठस्योत्तरे गुरुपङ्क्तिपूजा ॥ २७ ॥</p>
<p>ततः पुनर्ध्यात्वा, पुष्पाञ्जलावानीय,<br>
मूलमन्त्रकल्पितमूर्तावावाहयेत् ।<br>
ॐ देवेशि भक्तिसुलभे परिवारसमन्विते यावत्त्वां पूजयिष्यामि<br>
तावत्वं सुस्थिरा भव ।<br>
ततो मूलमुच्चार्यामुकि देवि इहावह इहावह इह तिष्ठ तिष्ठ इह<br>
सन्निरुध्यस्व इह सन्निहिता भव ।<br>
ततो हुमित्यवगुण्ठ्याङ्गमन्त्रैः सकलीकृत्य, धेनुमुद्रया<br>
अमृतीकृत्य, परमीकरणमुद्रया परमीकृत्य,<br>
भूतिन्याकर्षिणीयोनिमुद्राः प्रदर्श्य, प्राणप्रतिष्ठां विधाय,<br>
मूलेन पाद्यादिभिः पूजयेत् ॥ २८ ॥</p>
<p>तत्र क्रमः-</p>
<p>आदौ मूलमुच्चार्य एतत्पाद्यम् अमुकदेवतायै नमः ।<br>
एवमर्घ्यं स्वाहा ।<br>
इदमाचमनीयं स्वधा ।<br>
स्नानीयं निवेदयामि ।<br>
पुनराचमनीयं स्वधा ।<br>
एष गन्धो नमः ।<br>
एतानि पुष्पाणि वौषट् ।<br>
ततो मूलेन पञ्चपुष्पाञ्जलिं दत्त्वा धूपदीपौ दद्यात् ।<br>
वनस्पतीत्यादि पठन्मूलमुच्चार्य एष धूपो नमः ।</p>
<p>दीपमन्त्रस्तु-</p>
<p>सुप्रकाशो महादीपः सर्वतस्तिमिरापहः ।<br>
सवाह्याभ्यन्तरं ज्योतिर्दीपोऽयं प्रतिगृह्यताम् ।<br>
मूलमुच्चार्य एष दीपो नमः ।<br>
तत ॐ जयध्वनि मन्त्रमातः स्वाहेति घण्टां सम्पूज्य,<br>
वामहस्तेन वादयन्, नीचैर्धूपं दत्त्वा दृष्टिपर्यन्तं दीपं<br>
दद्यात् ।<br>
ततो मूलेन पुष्पाञ्जलित्रयं दत्त्वा यथोपपन्नं नैवेद्यं<br>
दद्यात् ॥ २९ ॥</p>
<p>तत आवरणपूजां कुर्यात् ।<br>
श्री-अमुकि देवि आवरणं ते पूजयामि इत्याज्ञां गृहीत्वा,<br>
केशरेषु अग्न्यादिकोणेषु ॐ ह्रां हृदयाय नमः ।<br>
ईशाने ॐ ह्रीं शिरसे स्वाहा ।<br>
नैर्-ऋते ॐ ह्रूं शिखायै वषट् ।<br>
वायौ ॐ ह्रैं कवचाय हुम् ।<br>
अग्रे ॐ ह्रौं नेत्रत्रयाय वौषट् ।<br>
चतुर्दिक्षु ॐ ह्रः अस्त्राय फट् ।<br>
ततः वहिः षट्कोणे ॐ काल्यै नमः ।<br>
सर्वत्र प्रणवादिनमोऽन्तेन पूजयेत् ।<br>
एवं कपालिन्यै कुल्वायै कुरुकुल्वायै विरोधिन्यै विप्रचित्तायै ।<br>
प्रथमत्र्यस्रे उग्रायै, उग्रप्रभायै, दीप्तायै, ।<br>
द्वितीयत्र्यस्रे ॐ नीलायै एवं घनायै वलाकयै ।<br>
तृतीयत्र्यस्रे एवं मात्रायै, मुद्रायै, मितायै ।</p>
<p>तथा च-</p>
<p>कालीं कपालिनीं कुल्वां कुरुकुल्वां विरोधिनीम् ।<br>
विप्रचित्तां पूजयेच्च वहिःषट्कोणके बुधः उग्रामुग्रप्रभां<br>
दीप्तां तन्मध्ये च त्रिकोणके ।<br>
नीलां घनां बलाकाञ्च मध्ये त्रिकोणके यजेत् ।<br>
मात्रां मुद्रां मिताञ्चैव पूजयेदपरे त्रिके ।<br>
इति ।<br>
सर्वाः श्यामा असिकरा मुण्डमालाविभूषिताः ।<br>
तर्जनीं वामहस्तेन धारयन्त्यः शुचिस्मिताः ।<br>
दिगम्बरा हसन्मुख्यं स्वस्ववाहनभूषिताः ।<br>
एवं ध्यात्वा अर्चयेत् ।</p>
<p>ततोऽष्टपत्रेषु पूर्वादिक्रमेण ॐ ब्राह्म्यै नमः, एवं<br>
नारायण्यै, माहेश्वर्यै, चामुण्डायै, कौमार्यै, अपराजितायै,<br>
वाराह्यै, नारसिंह्यै ।<br>
एता गन्धादिभिः पूजयेत् ।<br>
पत्रात्रे असिताङ्गादिभैवरान्पूजयेत् ।<br>
ततो मूलेन पुष्पाञ्जलित्रयं दत्त्वा पाद्यादिना देव्या दक्षिणे<br>
महाकालं पूजयेत् ॥ ३० ॥</p>
<p>तस्य ध्यानम्-</p>
<p>महाकाल यजेद्देव्या दक्षिणे धूम्रवर्णकम् ।<br>
विभ्रतं दण्डखट्टाङ्गौ दंष्ट्राभीममुखं शिशुम् ।<br>
व्याघ्रचर्मावृतकटिं तुन्दिलं रक्तवाससम् ।<br>
त्रिनेत्रमूर्ध्वकेशञ्च मुण्डमालाविभूषितम् ।<br>
जटाभारलसच्चन्द्रखण्डमुग्रं ज्वलन्निभम् ॥ ३१ ॥</p>
<p>तथा च कुमारीकल्पे-</p>
<p>देव्यास्तु दक्षिणे भागे महाकालं प्रपूजयेत् ।<br>
हूं क्ष्रौं यां रां लां वाम् आं क्रों महाकालभैरवं<br>
सर्वविघ्नान्नाशय नाशय ह्रीं श्रीं फट् स्वाहा ।<br>
इत्यनेन पाद्यादिभिराराध्य त्रिस्तर्पयित्वा मूलेन देवीं<br>
पञ्चापचोरैः पूजयेत् ॥ ३२ ॥</p>
<p>तथा च कालीतन्त्रे-</p>
<p>महाकालं यजेद्यत्नात्पश्चाद्देवीं प्रपूजयेत् ।</p>
<p>कालीकल्पे-</p>
<p>कवचं क्ष्रौं समुद्धृत्य यां रां लां वाम् आं क्रोन्ततः ।<br>
महाकालभैरवेति सर्वविघ्नान्नाशयेति च ।<br>
नाशयेति पुनः प्रोच्य मायां लक्ष्मीं समुद्धरेत् ।<br>
फट्स्वाहया समायुक्तो मन्त्रः सर्वार्थसाधकः ॥ ३३ ॥<br>
ततो देव्या अस्त्र पूजयेत् ।</p>
<p>तथा च कालीहृदये-</p>
<p>देवीवामोर्ध्वाधोहस्ते खड्गं मुण्डञ्च पूजयेत् ।<br>
देव्या दक्षहस्तोर्ध्वाधः पूजयेदभयं वरम् ।<br>
ततो देवीं ध्यात्वा यथाशक्ति जप्त्वागुह्यातीत्यादिना देव्या<br>
वामहस्ते जपं समर्प्य आत्मसमर्पणं कुर्यात् ॥</p>
<p>तथा च स्वतन्त्रे-</p>
<p>ततः पुनर्मूलदेवीं मुद्रातर्पणपूजनैः अर्चयित्वा जपं कृत्वा<br>
नत्वा विसर्जयेधृदि ।<br>
ततः स्तुत्वा, प्रदक्षिणीकृत्याष्टाङ्गप्रणामं कृत्वा,<br>
श्रीजगन्मङ्गलं नाम कवचं पठेत् ।<br>
तत आवरणदेवता देव्या अङ्गे विलाप्य, संहारमुद्रया अमुकि देवि<br>
क्षमस्व इति विसृज्य, तत्तेजः पुष्पेण समं स्वहृद्यारोपयेत् ।</p>
<p>ॐ उत्तरे शिखरे देवि भूम्यां पर्वतवासिनि ।<br>
ब्रह्मयोनिसमुत्पन्ने गच्छ देवि ममान्तरमिति मन्त्रेण ॥ ३४ ॥</p>
<p>ततस्तन्नैवेद्यं किञ्चिदुच्छिष्टचाण्डालिन्यै नमः इत्यैशान्यां<br>
दिशि दत्त्वा, शेषमिष्टेभ्यो दत्त्वा, किञ्चित् स्वीकृत्य, पादोदकं<br>
पीत्वा, निर्माल्यं शिरसि विधृत्य, यथेच्छं विहरेदिति ॥ ३५ ॥</p>
<p>ततो यन्त्रलेपं वामहस्ते कृत्वा सव्यहस्तकनिष्ठया मायाबीजं<br>
विलिख्य तया तिलकं कुर्यात् ।</p>
<p>तथा च-</p>
<p>वामे कृत्वा यन्त्रलेपं मायां सव्यकनिष्ठया ।<br>
विलिख्य तिलकं कुर्यान्मन्त्रेणानेन साधकः ।<br>
ॐ यं यं स्पृशामि पादाभ्यां यो मां पश्यति चक्षुषा ।<br>
स एव दासतां यातु राजानो दुष्टदस्यवः ।<br>
जपकाले च कर्पूरयुक्ता जिह्वा कार्या ।</p>
<p>तथा च-</p>
<p>कर्पूराढ्या सदा जिह्वा कर्त्तव्या जपकर्मणि, इति विश्वसारवचनात्<br>
।<br>
इदं काम्यजप एवेति ॥ ३६ ॥<br>
ततो मूलेनाष्टोत्तरशताभिमन्त्रितं पुष्पं चन्दनञ्च धृत्वा<br>
त्रैलोक्यं वशमानयेत् ।<br>
सर्वसिद्धियुतो भूत्वा भैरवो वत्सराद्भवेत् ॥ ३७ ॥</p>
<p>अस्य पुरश्चरणं लक्षद्वयजपः ।</p>
<p>तथा च कालीतन्त्रे-</p>
<p>लक्षमेकं जपेन्मन्त्री हविष्याशी दिवा शुचिः ।<br>
रात्रौ ताम्बूलपूरास्यः शय्यायां लक्षमानतः ।</p>
<p>व्यवस्थामाह स्वतन्त्रे-</p>
<p>दिवा लक्षं शुचिर्भूत्वा हविष्याशी जपेन्नरः ।<br>
ततस्तत्तद्दशांशेन होमयेद्धविषा प्रिये ॥ ३८ ॥</p>
<p>अत्राङ्गस्य कालान्तरमाह नीलसारस्वते-</p>
<p>लक्षमेकं जपेन्मन्त्रं हविष्याशी दिवा शुचिः ।<br>
अशुचिश्च तथा रात्रौ लक्षमेकं तथैव च ।<br>
दशांशं होमयेन्मन्त्री तर्पयेदभिषेचयेत् ।<br>
इति साम्प्रदायिकाः ।</p>
<p>वस्तुतस्तु कुमारीकल्पे-</p>
<p>लक्षमेकं जपेद्विद्यां हविष्याशी दिवा शुचिः ।<br>
रात्रौ ताम्बूलपूरास्यः शय्यायां लक्षमानतः ॥ ३९ ॥<br>
एवं लक्षद्वयं जप्त्वा तद्दशांशेन मन्त्रवित् ।<br>
अयुतं होमयेद्देवि दिवारात्रिविभेदतः ।<br>
तेन दिवा लक्षं जप्त्वा तद्दशांशं होमं कुर्यात् ॥ ४० ॥ रात्रौ<br>
लक्षं जप्त्वा रात्रौ तद्दशांशं होमं कुर्यादिति रहस्यार्थः ॥<br>
४०क ॥</p>
<p>रात्रिजपे तु कालो मुण्डमालायाम्-</p>
<p>गते तु प्रथमे यामे तृतीय प्रहरावधि ।<br>
निशायान्तु प्रजप्तव्यं रात्रिशेषे जपेन्न हि ।<br>
अस्य पुरश्चरणं लक्षजपश्च पूर्णानन्दमतेन ।<br>
अत्रेदं बोध्यं विप्राणान्तु दिवा लक्षजपमात्रेणैव<br>
पुरश्चरणम् ।</p>
<p>तथा च फेत्कारीये-</p>
<p>द्विजातीनाञ्च सर्वेषां दिवाविधरिहोच्यते ।<br>
शूद्राणाञ्च तथा प्रोक्तं रात्राविष्टं महाफलम् ॥ ४१ ॥</p>
<p>कालीरहस्येऽपि-</p>
<p>दिवैव प्रजपेन्मन्त्रं लक्षमेकं शुचिर्द्विजः पूर्णानन्दमतेन<br>
लक्षजपे पुरश्चरणं तत् सन्दिग्धमतं, नानातन्त्रे<br>
लक्षद्वयदर्शनात् लक्षद्वयेनैव पुरश्चरणं सिद्धमिति ।</p>
<p>अन्यत्र च-</p>
<p>दिवैव प्रजपेन्मन्त्रं न तु रात्रौ कदाचन ।<br>
श्यामायाः पुरश्चरणाङ्गब्राह्मणभोजनं हविष्यान्तेन<br>
कारयितव्यम् ॥ ४२ ॥</p>
<p>तथा च विश्वसारे-</p>
<p>लक्षमेकं जपेद्विद्यां हविष्याशी दिवाशुचिः ।<br>
ततस्तु तद्दशांशेन होमयेद्धविषा प्रिये ।<br>
तर्पयेत्तद्दशांशेन तीर्थतोयेन पार्वतीम् ।<br>
मधुना वा सितामिश्रतोयेन परमेश्वरि ।<br>
देवीञ्चाभिषिञ्चेत्तोयैस्तर्पणस्य दशांशतः ।<br>
तद्दशांशं हविष्यान्नैर्भक्तितो भोजयेद्द्विजाम् ।<br>
कालीमन्त्रविदो मन्त्री दक्षिणां गुरवे दिशेत् ।<br>
पाशवं कथितं कल्पं शृणु वीरं ततः प्रिये ।<br>
रात्रौ ताम्बूलपूरास्यः शय्यायां लक्षमानतः ।<br>
जप्त्वा समाहितो मन्त्री होमयेत् कल्पितानले ।</p>
<p>कालीकूलार्णवे-</p>
<p>पाशवेन तु कल्पेन लक्षं जप्यात् समाहितः ।<br>
दिव्यगुरुमुखाल्लब्ध्वा कालिकां दिव्यरूपिणीम् ।<br>
लक्षं जप्यात्सदा मन्त्री वीरकल्पेन साधकः ।</p>
<p>विश्वसारे-</p>
<p>प्रजपेत् परया भक्त्या लक्षमेकं दिवानिशम् ।</p>
<p>यत्त कुमारीकल्पे-</p>
<p>लक्षमेकं जपेन्मन्त्रं हविष्याशी दिवा शुचिः ।<br>
रात्रौ ताम्बूलपूरास्यः शय्यायां लक्षमानतः ।</p>
<p>(एवं लक्षद्वयं जप्त्वा तद्दशांशेन मन्त्रवित् ।<br>
इति वचनात् लक्षद्वयस्य विशिष्टस्य पुरश्चरणमिति ।<br>
तन्न, पूर्वोक्तवचनविरोधात् ।<br>
एतद्वचनस्य पुरश्चरणद्वये तात्पर्यम् ॥ ४२क ॥)</p>
<p>अथ मन्त्रभेदाः-</p>
<p>वर्गाद्यं वह्निसंयुक्तं रतिविन्दुविभूषितम् ।<br>
एकाक्षरो महामन्त्रः सर्वकामफलप्रदः ॥ ४३ ॥<br>
त्रिगुणा तु विशेषेण सर्वशास्त्रप्रबोधिनी ॥ ४४ ॥</p>
<p>अनयोः पूजाप्रयोगः-</p>
<p>प्रातः कृत्यादि प्राणायामान्तं विधाय, पूर्वोक्त<br>
ऋषिच्छन्दोदेवता विन्यस्य, वर्णन्यासं कृत्वा, कराङ्गन्यासौ<br>
कुर्यात् ।</p>
<p>यथा-</p>
<p>ॐ क्राम् अङ्गुष्ठाभ्यां नमः ।<br>
ॐ क्रीं तर्जनीभ्यां स्वाहा इत्यादि ।<br>
एवं ॐ क्रां हृदयाय नमः इत्यादि ॥ ४५ ॥</p>
<p>तथा च वीरतन्त्रे-</p>
<p>दीर्घषट्कयुताद्येन प्रणवाद्येन कल्पयेत् ।<br>
षडङ्गानि मनोरस्य जातियुक्तेन देशिकः ।<br>
अन्यत् सर्वं पूर्ववत् कार्यम् ॥ ४६ ॥</p>
<p>एकाक्षरस्य ध्यानं सिद्धेश्वरतन्त्रे-</p>
<p>शवारूढां महाभीमां घोरदंष्ट्रां वरप्रदाम् ।<br>
हास्ययुक्तां त्रिनेत्राञ्च कपालकर्तृकाकराम् ।<br>
मुक्तकेशीं ललज्जिह्वां पिबन्तीं रुधिरं मुहुः ।<br>
चतुर्बाहुयुतां देवीं वराभयकरां स्मरेत् ॥ ४७ ॥</p>
<p>अनयोः पुरश्चरणं लक्षजपः ।</p>
<p>तथा च सिद्धेश्वरतन्त्रे-</p>
<p>एवं ध्यात्वा जपेन्मन्त्रं लक्षमेकं विधानतः ।<br>
तद्दशांशविधानेन होमयेत् साधकोत्तमः ॥ ४८ ॥</p>
<p>कुलचूडमणौ-</p>
<p>एवं ध्यात्वा जपेन्मन्त्रं हविष्याषी दिवा शुचिः ।<br>
लक्षं रात्रौ तथा लक्षं महाशौचपरायणः ॥ ४९ ॥<br>
रात्रौ जपैकमात्रेण दक्षिणा सिद्धिदा भवेत् ॥ ५० ॥</p>
<p>मन्त्रान्तरम्</p>
<p>कालीतन्त्रे-</p>
<p>विद्यारत्नं प्रवक्ष्यामि शृणुष्व कमलानने ।<br>
मायाद्वयं कूर्चयुग्मैन्द्रान्तं मादनत्रयम् ।<br>
मायाद्विन्द्वीश्वरयुतं दक्षिणे कालिके पदम् ।<br>
संहारक्रमयोगेन बीजसप्तकमुद्धरेत् ।<br>
एकविंशाक्षरी ज्ञेयस्ताराद्यः कालिकामनुः ।<br>
इन्द्रस्य समीपम् ऐन्द्रं रेफः ॥ ५१ ॥</p>
<p>तथा च तन्त्रे-</p>
<p>माये क्रोधौ त्रयः कामा वह्न्यन्ते रतिसंयुताः ।<br>
विन्दुयुक्ता महेशानि सम्बोधनपदद्वयम् ।<br>
सप्तबीजानि संहारैः स्वाहान्तः प्रणवादिकः ॥ ५२ ॥<br>
इत्यत्र स्फुटमाह ।</p>
<p>तथा च-</p>
<p>प्रणवं मायाद्वयं कूर्चद्वयं निजबीजत्रयं दक्षिणे कालिके<br>
निजबीजत्रयम् ।<br>
कूर्चद्वयं मायाद्वयम् इत्येकविंशाक्षरः ।<br>
अस्याः पूजादिकं दक्षिणावत् कार्यम् ।<br>
पुरश्चरणन्तु लक्षजपः तन्त्रोक्तत्वात् ।<br>
होमस्तु तद्दशांशतः ॥ ५३ ॥</p>
<p>विश्वसारे-</p>
<p>स्वाहान्तश्च त्रयोविंशत्यक्षरो मन्त्रराजकः ।<br>
विना प्रणवं देवेशि द्वाविंशत्यक्षरी भवेत् ।<br>
स्वाहां विना चैकविंशत्यक्षरः कामदो मौः ।<br>
विंशत्यर्णा महाविद्या स्वाहाप्रणववर्जिता ।<br>
ध्यानपूजादिकं सर्वं दक्षिणावदुपाचरेत् ॥ ५४ ॥</p>
<p>भैरवतन्त्रे-</p>
<p>कामबीजद्वयं देवि दीर्घहूङ्कारमेव च ।<br>
त्र्यक्षरी सा महाविद्या चामुण्डा कालिका स्मृता ॥ ५५ ॥</p>
<p>तन्त्रे-</p>
<p>अथ वक्ष्ये महाविद्यां सिद्धविद्यां मयोदयाम् ।<br>
भैरवेण पुरा प्रोक्ता कालीहृदयसञ्ज्ञिता ।<br>
अस्या ज्ञानप्रभावेण कलयामि जगत्त्रयम् ॥ ५६ ॥</p>
<p>प्रणवं पूर्वमुद्धृत्य हृल्लेखाबीजमुद्धरेत् ।<br>
रतिबीजं समुद्धृत्य प-पञ्चमभगान्वितम् ।<br>
ठद्वयेन समायुक्ता विद्याराज्ञी प्रकीर्तिता ।<br>
रतिबीजं निजबीजम् ।</p>
<p>तथा च चामुण्डातन्त्रे-</p>
<p>रत्याद्या कालिका पातु द्वाविंशाक्षररूपिणी ।<br>
इति चामुण्डातन्त्रस्थ-कवचप्रतिपादनात् ।<br>
तेन प्रणवो मायाबीजं निजबीजं प-पञ्चमो मकारः भग<br>
एकारः वह्निवल्लभा ॥ ५७ ॥</p>
<p>अस्य पूजाप्रयोगः-</p>
<p>प्रातःकृत्यादि प्राणायामान्तं कर्म विधाय ऋष्यादिन्यासं<br>
कुर्यात् ।</p>
<p>यथा-</p>
<p>अस्य मन्त्रस्य भैरव-ऋषिर्विराट्छन्दः सिद्धकाली ब्रह्मरूपा<br>
भुवनेश्वरी देवता निजबीजं बीजं लज्जाबीजं शक्तिः ।<br>
वर्णन्यासकराङ्गन्यासौ च दक्षिणावत् ॥ ५८ ॥</p>
<p>ध्यानन्तु-</p>
<p>खड्गाद्भिन्नेन्दुखण्डस्रवदमृतरसाप्लाविताङ्गी त्रिनेत्रा, सव्ये<br>
पाणौ कपालाद् गलद्सृजमथो मुक्तकेशी पिबन्ती ।<br>
दिग्वस्त्रा बद्धकाञ्ची मणिमयमुकुटाद्यैर्युता, दीप्तजिह्वा,<br>
पायान्नील्लोत्पलाभा रविशशिविलसत्कुण्डलालीढपादा ।<br>
एवं ध्यात्वा दक्षिणावत् सर्वं कार्यम् ॥ ५९ ॥<br>
पुरश्चरणन्तु एकविंशतिसहस्रजपः ।</p>
<p>तदुक्तं कालीतन्त्रे-</p>
<p>जपेद्विंशतिसाहस्त्र्यं सहस्रैकेन संयुतम् ।<br>
होमयेत्तद्दशांशेन मृदुपुष्पेण मन्त्रवित् ॥ ६० ॥</p>
<p>मन्त्रान्तरम्</p>
<p>विश्वसारे-</p>
<p>मूलबीजं ततो माया लज्जाबीजं ततः परम् ।<br>
महाविद्या महाकाल्या महाकालेन भाषिता ॥ ६१ ॥<br>
वर्गाद्यं वह्निसंयुक्तं रतिविन्दुसमन्वितम् ।<br>
एतत्त्रयं वह्निवल्लभा ॥ ६२ ॥<br>
निजबीजत्रयं फट् वह्निवल्लभा ॥ ६३ ॥<br>
निजबीजत्रयं कूर्चं लज्जा पुनस्तान्येव वह्निवल्लभा ॥ ६४ ॥<br>
वाग्भवं नमो मूलबीजं पुनस्तदेव कालिकायै वह्निवल्लभा ॥<br>
६५ ॥</p>
<p>एतासां पूजाप्रयोगः-</p>
<p>प्रातःकृत्यादि प्राणायामान्तं विधाय ऋष्यादिन्यासं कुर्यात् ।</p>
<p>यथा दक्षिणामूर्तिर्-ऋषिः पङ्क्तिश्छन्दः कालिका देवाता ।<br>
शिरसि दक्षिणामूर्ति-ऋषये नमः ।<br>
मुखे पङ्क्तिच्छन्दसे नमः ।<br>
हृदि कालिकायै देवतायै नमः ॥ ६६ ॥</p>
<p>ततो ध्यानम्-</p>
<p>चतुर्भुजा कृष्णवर्णा मुण्डमालाविभूषिता ।<br>
खड्गञ्च दक्षिणे पाणौ विभ्रतीन्दीवरद्वयम् ।<br>
कर्त्रीञ्च खर्परञ्चैव क्रमाद्वामेन विभ्रती ।<br>
द्यां लिखन्तीं जटामेकां विभ्रती शिरसा स्वयम् ।<br>
मुण्डमालाधरा शीर्षे ग्रीवायामथ चापरम् ।<br>
वक्षसा नागहारञ्चविभ्रती रक्तलोचना ।<br>
कृष्णवस्त्रधरा कट्यां व्याघ्राजिनसमन्विता ।<br>
वामपादं शवहृदि संस्थाप्य दक्षिणं पदम् ।<br>
विलाप्य सिंहपृष्ठे तु लेलिहाना शवं स्वयम् ।<br>
साट्टहासा महाघोररावयुक्ता सुभीषणा ।</p>
<p>एवं ध्यात्वा अन्यत् सर्वं दक्षिणावत् कुर्यात् ।<br>
पूर्वोक्तानां मन्त्राणां सर्वं दक्षिणावत् कार्यम् ॥ ६७ ॥<br>
अस्य पुरश्चरणं लक्षद्वयजपः ।<br>
अन्यासां मन्त्रवर्णसङ्ख्यलक्षजपः ॥ ६८ ॥<br>
निजबीजद्वयं मायाद्वयं दक्षिण-कालिके वह्निवल्लभा ॥ ६९ ॥<br>
निजं कूर्चं लज्जा दक्षिणे कालिके फट् ॥ ७० ॥<br>
मूलबीजद्वयं कूर्चद्वयं लज्जाद्वयं दक्षिणे कालिके<br>
पूर्वषड्बीजानि वह्निवल्लभा ॥ ७१ ॥</p>
<p>एतासां पूजाप्रयोगः-</p>
<p>प्रातःकृत्यादिप्राणायामान्तं विधाय ऋष्यादिन्यासं कुर्यात् ।<br>
एतासां दक्षिणामूर्तिर्-ऋषिः पङ्क्तिश्छन्दः दक्षिणकालिका<br>
देवता ।<br>
अन्यत् सर्वं दक्षिणावत् ॥ ७२ ॥<br>
निजबीजं वह्निवल्लभा ।<br>
भैरवोऽस्य ऋषिः ॥ ७३ ॥<br>
निजबीजद्वयं कूर्चद्वयं लज्जायुगं वह्निवल्लभा ॥ ७४ ॥<br>
निजबीजं कूर्चं लज्जा वह्निवल्लभा ।<br>
अस्य पञ्चवक्त्र ऋषिः ॥ ७५ ॥<br>
मूलत्रयं कूर्चद्वयं लज्जाद्वयं वह्निवल्लभा ॥ ७६ ॥<br>
मूलबीजं दक्षिणे कालिके वह्निवल्लभा ॥ ७७ ॥<br>
निजबीजं कूर्चद्वयं मायां पुनस्तानि वह्निवल्लभा ॥ ७८ ॥<br>
मूलद्वयं कूर्चद्वयं लज्जाद्वयं पुनस्तान्येव वह्निवल्लभा ॥<br>
७९ ॥<br>
निजबीजत्रयं लज्जाद्वयं कूर्चद्वयं पुनस्तान्येव वह्निवल्लभा<br>
॥ ८० ॥<br>
हृदयं वाग्भवं मूलद्वयं कालिकायै ठद्वयम् ॥ ८१ ॥<br>
हृदयं पाशद्वयम् अङ्कुशद्वयं फट् स्वाहा कालिके कूर्चम् ॥<br>
८२ ॥<br>
एतासाम् ऋष्यादिकं पूजादिकञ्च दक्षिणावत् ।<br>
पुरश्चरणं लक्षजपः ॥ ८३ ॥</p>
<p>एतासां विद्यानां प्रमाणं विश्वसारे-</p>
<p>अथ पञ्चाक्षरीं वक्ष्ये शृणुष्व कमलानने ।<br>
प्रजापतिं समुद्धृत्य वह्न्यारूढं ततः प्रिये ।<br>
चतुर्थस्वरसंयुक्तं नादविन्दुविभूषितम् ।<br>
बीजमत्रयं क्रमेणैव तदन्ते वह्निसुन्दरी ।<br>
पञ्चाक्षरी महाविद्या कथिता पद्मयोनिना ।<br>
षडक्षरीं महाकालीं वक्ष्यामि शृणु पार्वति ।<br>
बीजत्रयं समुद्धृत्य अस्त्रमन्त्रं समुद्धरेत् ।<br>
वह्निजायावधिः प्रोक्ता विद्या त्रैलोक्यमोहिनी ।<br>
अष्टाक्षरी महाविद्या कथ्यते परमेश्वरि ।<br>
बीजत्रयं क्रमेणैव पुनर्बीजत्रयं सुधीः ।<br>
स्वाहान्ता कथिता विद्या चतुर्वर्गफलप्रदा ।<br>
एकादशाक्षरी विद्या कथ्यते परमेश्वरि ।<br>
वाग्भवं हृदयं पश्चाद्वह्न्यारूढं प्रजापतिम् ।<br>
चतुर्थस्वरसंयुक्तं विन्दुनादविभूषितम् ।<br>
द्विगुणञ्च ततः कृत्वा ङेऽन्तञ्च कालिकापदम् ।<br>
स्वाहान्ता कथिता विद्या प्रिये एकादशाक्षरी ।<br>
ऋषिः स्याद्दक्षिणामूर्त्तिश्छन्दः पङ्क्तिरुदाहृतम् ।<br>
परात्परतरा शक्तिः कालिका देवता स्मृता ।<br>
एकादशाक्षरी विद्या कालिकायाः सुदुर्लभा ।<br>
लक्षद्वयं जपेद्विद्यां पुरश्चरणकर्मणि ।<br>
अन्यासां वर्णलक्षं स्यात् कथितं पद्मयोनिना ।<br>
अन्यासामुक्तपञ्चाक्षरीप्रभृतीनाम् ।</p>
<p>अस्या ध्यानम्-</p>
<p>चतुर्भुजां कृष्णवर्णामित्यादि ॥ ८४ ॥<br>
मूलबीजं ततो मायां लज्जाबीजं ततः परम् ।<br>
दक्षिणे कालिके चेति तदन्ते वह्निसुन्दरी ।<br>
एकादशाक्षरी काली चतुर्वर्गफलप्रदा ॥ ८५ ॥<br>
दशाक्षरी महाविद्या चतुर्वर्गफलप्रदा ।<br>
कवचं मूलबीजाद्यं तदन्ते भुवनेश्वरी ।<br>
दक्षिणे कालिके चेति अस्त्रान्ता समुदीरिता ॥ ८६ ॥<br>
अथापरां प्रवक्ष्यामि विद्यां विंशतिवर्णिकाम् ।<br>
यस्याः प्रसादमात्रेण भवेद्भूमिपुरन्दरः ।<br>
मूलबीजद्वयं ब्रूयात्ततः कूर्चद्वयं वदेत् ।<br>
लज्जाद्वयं समुद्धृत्य सम्बुद्ध्यन्तपदद्वयम् ।<br>
पूर्ववत्षट् तथा बीजान्यन्ते च वह्निसुन्दरी ॥ ८७ ॥<br>
ऋषिः स्याद्दक्षिणामूर्तिः पङ्क्तिश्छन्द उदाहृतम् ।<br>
देवता कथिता सद्भिः काली दक्षिणपूर्विका ॥ ८८ ॥<br>
अथापरां प्रवक्ष्यामि विद्यां त्रिभुवनेश्वरीम् ।<br>
निजबीजं समुद्धृत्य तदन्ते वह्निसुन्दरी ।<br>
भैरवोऽस्य ऋषिः प्रोक्तः सर्वतन्त्रसमन्वितः ॥ ८९ ॥<br>
अष्टाक्षरी तु या प्रोक्ता सर्वतन्त्रेषु गोपिता ।<br>
निजबीजद्वयं कूर्चद्वयं लज्जाद्वयं ततः ।<br>
स्वाहान्ता कथिता विद्या सर्वकामफलप्रदा ॥ ९० ॥<br>
निजं कूर्चं तथा लज्जा तदन्ते वह्निसुन्दरी ।<br>
पञ्चाक्षरी महाविद्या पञ्चवक्त्र-ऋषिः स्मृतः ॥ ९१ ॥<br>
नवाक्षरीं महाविद्यां शृणुष्व कमलानने ।<br>
निजबीजत्रयं कूर्चयुग्मं लज्जायुगं ततः ।<br>
स्वाहान्ता कथिता विद्या सर्वसम्पत्करी मता ॥ ९२ ॥<br>
अथापरां प्रवक्ष्यामि विद्यां ताञ्च नवाक्षरीम् ।<br>
मूलबीजं समुद्धृत्य सम्बुद्ध्यन्तपदद्वयम् ।<br>
स्वाहान्ता कथिता विद्या सर्वशत्रुक्षयङ्करी ॥ ९३ ॥</p>
<p>अथ चाष्टाक्षरीं विद्यां शृणुष्व कमलानने ।<br>
निजबीजं ततः कूर्चं ततो मायां समुद्धरेत् ।<br>
पुनस्तानि समुद्धृत्य स्वाहान्ता मोक्षदायिनी ।<br>
अथापरां प्रवक्ष्यामि दशतत्त्वसमन्विताम् ।<br>
मूलद्वयं कूर्चयुग्मं तथा लज्जाद्वयं ततः ॥ ९४ ॥<br>
पुनस्तान्येव बीजानि तदन्ते वह्निसुन्दरी ।<br>
चतुर्दशाक्षरी विद्या चतुर्वर्गफलप्रदा ॥ ९५ ॥<br>
ब्रह्मत्रयं समुद्धृत्य रतिवह्नि-समन्वितम् ।<br>
नादविन्दुसमायुक्तं लज्जाकूर्चद्वयं ततः ।<br>
पुनः क्रमेण चोद्धृत्य वह्निजायावधिर्मनुः ।<br>
षोडशीयं समाख्याता विद्या कल्पद्रुमोपमा ॥ ९६ ॥</p>
<p>मायातन्त्रे-</p>
<p>हृदयं वाग्भवं देवि निजबीजयुगं ततः ।<br>
कालिकायै पदं चोक्त्वा तदन्ते वह्निसुन्दरी ॥ ९७ ॥</p>
<p>तन्त्रान्तरे-</p>
<p>नमः पाशाङ्कुशौ द्वेधा फट् स्वाहा कालि कालिके ।<br>
दीर्घतनुच्छदं कालीमनुः पञ्चदशाक्षरः ॥ ९८ ॥<br>
एतासां पूजनं देवि दक्षिणावत्सुरेश्वरि ।<br>
लक्षसङ्ख्यं जपं कुर्यात्पुरश्चरणसिद्धये ॥ ९९ ॥</p>
<p>एतासां पूजायन्त्रं कालीतन्त्रे-</p>
<p>आदौ त्रिकोणं विन्यस्य त्रिकोणं तद्वहिर्न्यसेत् ।<br>
ततो वै विलिखेन्मन्त्री त्रिकोणत्रयमुत्तमम् ।<br>
ततो वृत्तं समालिख्य लिखेदष्टदलं ततः ।<br>
वृत्तं विलिख्य विधिबल्लिखेद्भूपुरमेककम् ।</p>
<p>कुमारीकल्पे-</p>
<p>मध्ये तु वैन्दवं चक्रं बीजमायाविभूषितम् ॥ १०० ॥</p>
<p>अथ गुह्यकाली -</p>
<p>विश्वसारे-</p>
<p>अथ वक्ष्ये महेशानि विद्यां सर्वफलप्रदाम् ।<br>
चतुर्वर्गप्रदां साक्षान्महापातकनाशिनीम् ।<br>
सर्वसिद्धिप्रदां नित्यां भुक्तिमुक्तिप्रदायिनीम् ।<br>
गुह्यकालीं महाविद्यां त्रैलोक्य चातिदुर्लभाम् ॥ १ ॥<br>
इन्द्रादिरूढं वर्गाद्यं रतिविन्दुसमन्वितम् ।<br>
त्रिगुणञ्च ततः कृत्वा ईशानञ्च समुद्धरेत् ।<br>
षष्ठस्वरसमायुक्तं नादविन्दुकलान्वितम् ।<br>
द्विगुणञ्च ततः कृत्वा ईशानद्वयमुद्धरेत् ।<br>
वामाक्षिवह्निसंयुक्तं नादविन्दुकलायुतम् ।<br>
तद्गृह्ये कालिके प्रोक्त्वा चाथवा दक्षिणे वदेत् ।<br>
सप्तबीज ततः पूर्वक्रमेण योजयेत्ततः ।<br>
वह्निजायावधिः प्रोक्ता विद्या त्रैलोक्यमोहिनी ।<br>
अथवेत्वि गुह्ये कालिके बीजद्वयं दक्षिणे कालिके वा मन्त्रः ॥ २ ॥<br>
कामबीजं ततः कूर्चं तदन्ते भुवनेश्वरी ।<br>
गुह्ये च कालिके चेति तथा बीजद्वयं भवेत् ।<br>
स्वाहान्ता कथिता विद्या सर्वतन्त्रेषु गोपिता ।<br>
एषा तु षोडशी प्रोक्ता चतुर्वर्गफलप्रदा (गुह्यकाल्यादि यन्त्रम्<br>
चित्र ३५) ।</p>
<p>अस्यार्थः-</p>
<p>आदौ निजबीजं ततः कूर्चं माया ततः सम्बोधनपदद्वयम् ।<br>
ततो निजबीजद्वयं कूर्चद्वयं मायाद्वयं वह्निवल्लभा ।<br>
कामबीजद्वयं हित्वा भवेविद्या चतुर्दशी ।<br>
अस्य मन्त्रस्येति शेषः ॥ ३ ॥<br>
सप्तबीजं पुरा प्रोक्तं गुह्येऽन्ते कालिके पुनः ।<br>
स्वाहान्ता कथिता विद्या सर्वतन्त्रेषु गोपिता ।<br>
एषापि चतुर्दशाक्षरी ।<br>
अस्या नामादिपदं हित्वा चेत्तदा दक्षिणे पञ्चदशाक्षरी ।</p>
<p>तथा च-</p>
<p>दक्षिणे पदमाभाष्य भवेत् पञ्चदशाक्षरी ॥ ४ ॥</p>
<p>तथा-</p>
<p>कामबीजं परित्यज्य षोडशाक्षरी ॥ ४ ॥<br>
एतेन षोडशाक्षर विद्यायाः कामबीजाभावेन पञ्चदशाक्षरी<br>
भवति ॥ ५ ॥<br>
कामबीजं समुद्धृत्य सम्बुद्ध्यन्तपदद्वयम् ।<br>
पुनः कामं तदन्ते च दद्याद्वह्नेश्च सुन्दरीम् ।<br>
एषा नवाक्षरी विद्या गुह्यकाल्याः समीरिता ।<br>
दक्षिणे पदमाभाष्य भवेद्विद्या दशाक्षरी ॥ ६ ॥<br>
एतासां पूजनन्तु तत्रैव ।<br>
पूर्ववन्न्यासवर्गन्तु पूर्ववत्पूजयेच्छिवाम् ।<br>
पूर्ववच्च जपेद्विद्यां सर्व-पूर्ववदेव हि ।<br>
बलिदानं पूर्ववत्परिकल्पयेत् ॥ ७ ॥</p>
<p>बलिमन्त्रस्तु-</p>
<p>एह्येहि जगन्मातर्जगतां जननि गृह्ण हृह्ण मम बलिं सिद्धिं<br>
देहि देहि शत्रुक्षयं कुरु कुरु हूं हूं ह्रीं ह्रीं फट् फट् ॐ<br>
कालिकायै नमः फट् स्वाहा ।</p>
<p>यद्वा, गुह्याकाल्या अयं बलिमन्त्रः-</p>
<p>एह्येहि गुह्यकालि मम बलिं गृह्ण गृह्ण मम शत्रून् नाशय<br>
नाशय खादय खादय स्फुर स्फुर छिन्दि छिन्दि सिद्धिं देहि हूं<br>
फट् स्वाहा ।</p>
<p>तथायं वा आसनमन्त्रः-</p>
<p>ॐ सदाशिवमहाप्रेताय गुह्यकाल्यासनाय नमः ॥ ९ ॥</p>
<p>भद्रकालीमन्त्राः-</p>
<p>भद्रकाल्यादयो विद्याः कथ्यन्ते शृणु पार्वति ।<br>
कामबीजादिकं बीजं सर्वं पूर्वापरे यजेत् ।<br>
भद्रकालीं तथा ङेऽन्तां बीजमध्ये नियोजयेत् ।<br>
स्वाहान्ता कथिता विद्या विशद्वर्णात्मिका परा ।<br>
चतुर्वर्गप्रदा विद्या भद्रकाली शुभावहा ॥ १० ॥<br>
सप्तबीजं समुद्धृत्य श्मशानकालि चेत्तथा ।<br>
पुनर्बीजं क्रमेणैव स्वाहान्ता सर्वसिद्धिदा ।<br>
विंशत्येकाधिका विद्या श्मशानकालिका मता ॥ ११ ॥<br>
बीजानि चोच्चरेत्पूर्वं महाकालिपदं ततः ।<br>
तदन्ते सप्तबीजानि स्वाहान्ता सर्वसिद्धिदा ।<br>
विंशत्यर्णा महाविद्या महाकाल्याः प्रकीर्तिता ॥ १२ ॥<br>
एतासां पूजनं जपश्च दक्षिणावत् ।<br>
विशेषस्तु भूपुरे इन्द्रादीन्वज्रादींश्च पूजयेत् ।<br>
भूपुरस्य पूर्वादि चतुर्द्वारे ॐ विष्णवे नमः, ॐ शिवाय नमः ॐ<br>
सूर्याय नमः, ॐ गणेशाय नमः इति पूजयेत् ।</p>
<p>तद्यथा,-</p>
<p>भूगृहे लोकपालांश्च तदस्त्राणि च तद्वहिः ।<br>
भूपुरे च चतुर्दिक्षु पूजयेत् क्रमतः सुधीः ।<br>
विष्णुं शिवं तथा सूर्य गणेशं पूजयेत्ततः ॥ १३ ॥</p>
<p>पूजा यन्त्रम्-</p>
<p>त्रिकोणञ्चैव षट्कोणं नवकोणं मनोहरम् ।<br>
त्रिवृत्तं साष्टपत्रञ्च सकिञ्जल्कसमन्वितम् ।<br>
भूपुरत्रितयारूढं योनिमण्डलमण्डितम् ।<br>
त्रिपञ्चारमिदं प्रोक्तं सर्वतन्त्रे प्रकीर्तितम् ।<br>
त्रिकोणं त्रिकोणाकारमित्यर्थः ॥ १४ ॥ (चित्र ३५) ।</p>
<p>ध्यानन्तु-</p>
<p>महामेघप्रभां देवीं कृष्णवस्त्रपिधायिनीम् ।<br>
लोलजिह्वां घोरदंष्ट्रां कोटराक्षीं हसन्मुखीम् ।<br>
नागहारलतोपेतां चन्द्रार्द्धकृतशेखराम् ।<br>
द्यां लिखन्तीं जटामेकां लेलिहानासर्व स्वयम् ।<br>
नागयज्ञोपवीताङ्गीं नागशय्यानिषेदुषीम् ।<br>
पञ्चाशन्मुण्डसंयुक्तवनमालां महोदरीम् ।<br>
सहस्रफण संयुक्तमनन्तं शिरसोपरि ।<br>
चतुर्दिक्षु नागफणावेष्टितां गुह्यकालिकाम् ।<br>
तक्षकसर्पराजेन वामकङ्कणभूषिताम् ।<br>
अनन्तनागराजेन कृतदक्षिणकङ्कणाम् ।<br>
नागेन रशनाहारकल्पितां रत्ननूपुराम् ।<br>
वामे शिवस्वरूपन्तत्कल्पितं वत्सरूपम् ।<br>
द्विभुजां चिन्तयेद्देवीं नागज्ञोपवीतिनीम् ।<br>
नरदेहसमाबद्धकुण्डलश्रुतिमण्डिताम् ।<br>
प्रसन्नवदनां सौम्यां नवरत्नविभूषिताम् ॥ १५ ॥<br>
नारदाद्यैमुनिगणैः सेवितां शिवमोहिनीम् ।<br>
अट्टहासां महाभीमां साधकाभीष्टदायिनीम् ।<br>
द्यां लिखन्तीं जटामेकाम् इति धारयन्तीमिति शेषः ।<br>
अनन्तं शिरसोपरि दधतीमिति शेषः ।<br>
गुह्येत्युपलक्षणम् ॥ १५ क ॥<br>
इति श्यामाप्रकरणम् ॥</p>
<p>अथ तारामन्त्राः -</p>
<p>अथ मन्त्रान् प्रवक्ष्यामि तारिण्याः सर्वसिद्धिदान् ।<br>
येषां विज्ञानमात्रेण जीवन्मुक्तस्तु साधकः ॥ १ ॥<br>
कवितां लभते शुद्धामनर्गलविजृम्भिणीम् ।<br>
पाण्डित्यं सर्वशास्त्रेषु धनैर्धनपतिर्भवेत् ॥ २ ॥<br>
राजद्वारे सभायाञ्च विवादे व्यवहारके ।<br>
सर्वत्र जयमाप्नोति बृहस्पतिरिवापरः ॥ ३ ॥<br>
मायाबीजं समुद्धृत्य तकारं वह्निसंयुतम् ।<br>
मायाविन्द्वीशरयुतं द्वितीयं बीजमुद्धृतम् ।<br>
कूर्चबीजं तृतीयं स्यात् फट्कारस्तदनन्तरम् ।<br>
सम्पूर्णसिद्धमन्त्रस्तु रश्मिपञ्चक संयुतः ।<br>
रश्मिपञ्चकं वर्णपञ्चकमित्यर्थः ॥ ४ ॥</p>
<p>तथा-</p>
<p>लीलया वाक्प्रदा चेति तेन नीलसरस्वती ।<br>
तारकत्वात् सदा तारा सुखमोक्षप्रदायिनी ।<br>
उग्रापत्तारिणी यस्मादुग्रतारा प्रकीर्तिता ॥ ५ ॥</p>
<p>तारार्णवे-</p>
<p>वसिष्ठाराधिता विद्या न तु शीघ्रफला यतः ।<br>
अतस्तेनापि मूनिना शापो दत्तः सुदारुणः ।<br>
ततः प्रभृति विद्येयं फलदात्री न कस्यचित् ॥ ६ ॥</p>
<p>शापोद्धारमाह-</p>
<p>चन्द्रबीजं त्रपान्तस्थबीजोपरि नियोजितम् ।<br>
ततः प्रभृति विद्येयं वधूरिव यशस्विनी ।<br>
फलिनी सर्वविद्यानां जयिन जयकांशिणाम् ।<br>
विषक्षयकरी विद्या अमृतत्वप्रदायिनी ।<br>
मन्त्रस्य ज्ञानमात्रेण विजयी भुवि जायते ॥ ७ ॥</p>
<p>एकवीराकल्पे-</p>
<p>लज्जाबीजं वधूबीजं कूर्चबीजं तथा हि फट् ।<br>
एवं पञ्चाक्षरी विद्या पञ्चभूतप्रकाशिनी ।<br>
वधूबीजं स्त्रीङ्कारः ।</p>
<p>तथा च विश्वसारे-</p>
<p>सतरीञ्च महेशानि वधूबीजं प्रकीर्तितम् ॥ ८ ॥</p>
<p>तथा एकवीराकल्पे-</p>
<p>षोडशव्यञ्जनं वह्निवामाक्षिविन्दुभूषितम् ।<br>
चन्द्रबीजसमारूढं वधूबीजम्मिदं स्मृतम् ।<br>
चन्द्रः सकारः ॥ ९ ॥</p>
<p>नीलतन्त्रे-</p>
<p>ताराद्या पञ्चवर्णेयं तथा नीलसरस्वती ।<br>
सर्वभाषामयी शुद्धा सर्वाम्नायैर्नमस्कृता ॥ १० ॥</p>
<p>तारार्णवे-</p>
<p>अणूत्तरं समुद्धृत्य मायोत्तरमतःपरम् ।<br>
प-पञ्चमसमारूढं पञ्चरश्मिप्रकीर्तितम् ।<br>
जीवनीमध्यगा पश्चादेकाक्षरी तदनन्तरम् ।<br>
उग्रदर्पं ततो दद्यादस्त्रं देवि प्रकाशितम् ।<br>
एकाक्षी स्त्रीं तेन सर्वत्र शापोद्धारः ॥ ११ ॥</p>
<p>पञ्चाक्षरीमधिकृत्य तन्त्रे-</p>
<p>श्रीबीजाद्या यदा विद्या तदा श्रीः सर्वतोमुखी ।<br>
एषैव हि महाविद्या मायाद्या सकलेष्टदा ।<br>
वाग्भवाद्या यदा विद्या वागीशत्वप्रदायिनी ।<br>
वितारैकजटा चैषा महामुक्तिकरी सताम् ।<br>
तारास्त्ररहिता त्र्यर्णा महानीलसरस्वती ।<br>
कुल्लुकेयं समाख्याता सर्वतन्त्रेषु गोपिता ।<br>
जीवनीमध्यगा माया ॥ १२ ॥</p>
<p>यथा सङ्केतचन्द्रोदये-</p>
<p>हृल्लेखा भुवनेश्वरी च भुवना देवीश्वरी ह्रीं महामाया<br>
जीवनमध्यगा त्रिजगतां धात्री परेशी परा इति ।<br>
एषा क्रमागता प्राप्ता मतभेदादनेकधा ।<br>
एषा पञ्चाक्षरी ॥ १३ ॥</p>
<p>तदेवाह-</p>
<p>पञ्चाक्षरी एकजटा ताराभावे महेश्वरी ।<br>
ताराद्या तु भवेद्देवि श्रीमन्नीलसरस्वती ।<br>
उग्रतारा त्र्यक्षरी च महानीलसरस्वती ।<br>
अन्यासां विद्यानाम् एकजटैव देवथा प्रकृतित्वात् ॥ १४ ॥</p>
<p>एतासां विद्यानां साधनस्थानं नीलतन्त्रे महाफेत्कारीये च-</p>
<p>एकलिङ्गे श्मशाने वा शून्यागारे चतुष्पथे ।<br>
शवस्योपरि मुण्डे वा जले वाकण्ठपूरिते ।<br>
सङ्ग्रामभूमौ यानौ वा स्थले वा विजने वने ।<br>
तत्रस्थः साधयेद्योगी विद्यां त्रिभुवनेश्वरीम् ॥ १५ ॥</p>
<p>तत्रैव-</p>
<p>पञ्चक्रोशान्तरे यत्र न लिङ्गान्तरमीक्षते ।<br>
तदेव लिङ्गमाख्यातं तत्र सिद्धिरनुत्तमा ॥ १६ ॥</p>
<p>अन्यत्रापि उज्जटे पर्वते वापि निर्जने वा चतुष्पथे ।<br>
देवागारे च शून्ये च निर्जनैकान्तवेश्मनि ॥ १७ ॥</p>
<p>वीरतन्त्रेऽपि-</p>
<p>शून्यागारे श्मशाने यदि जपति जडस्त्वेकलिङ्गे तडागे,<br>
गङ्गागर्भे गिरौ वा शुचिरमलमतिः सर्वदा भक्तियुतः ।<br>
विद्यां श्रीनीलबाण्या भुवनजनपतिः सर्वशास्त्रार्थवेत्ता,<br>
देहान्ते योगिमुख्यः परमसुखपदं ब्रह्मनिर्वाणमेति ॥ १८ ॥</p>
<p>अथ ताराचमनम् ।</p>
<p>भैरवतन्त्रे-</p>
<p>ताराभेदैस्त्रिभिः पीत्वा मायया क्षालयेत्करम् ।<br>
स्त्रीं हूमोष्ठौ द्विरुन्मृज्य फट्कारैः क्षालयेत्करम् ।<br>
आस्यनासेक्षण-श्रोत्र-नाभिवक्षःशिरोभुजान् ।<br>
वैरोचनादिभिः स्पृष्ट्वा सर्वपापैः प्रमुच्यते ।<br>
आचम्य भैरवो भूत्वा वत्सरात्तां प्रपश्यति ।<br>
ताराभेदैरिति उग्रतारैकजटानीलसरस्वतीभेदैः ॥ १९ ॥</p>
<p>वैरोचनादयस्तु-</p>
<p>वैरोचन-शङ्ख-पाण्डव-पद्मनाभामिताभ-नामक-<br>
मामक-तावक-(पाण्डर-असिताभ)-पद्मान्तक-यमान्तक-<br>
विघ्नान्तक-नरान्तकाः ।<br>
सचतुर्थीप्रणवादिनमोऽन्तकाः ॥ २० ॥</p>
<p>अथास्याः पूजाप्रयोगः ।<br>
प्रातःकृत्यादिस्नानान्तं समाप्य यागस्थानं गत्वा, ॐ वज्रोदके<br>
हूं फट् स्वाहेतिमन्त्रेण जलमधिष्ठाय, तज्जलं पूजार्थं<br>
विधाय, किञ्चिदन्यजले निःक्षिप्य, तेनैव वारिणा ॐ ह्री<br>
विशुद्धसर्वपापानि शमयाशेषविकल्पमपनय हूं फट्<br>
स्वाहेति हस्तौ पादौ च प्रक्षाल्य<br>
कुलकुशान्सुवर्णरजतरूपान्यथाक्रमं तर्जन्यनामासु दत्त्वा ॐ<br>
ह्रीं स्वाहेत्याचम्य, पीठं चिन्तयेत् ॥</p>
<p>विषेषः कुमारीतन्त्रे-</p>
<p>स्नानाच्च तीर उत्थाय वस्त्रे द्वे परिधाय च ।<br>
तिलकं कुलवत्कृत्वा आचम्यैवं सुरेश्वरि ।</p>
<p>तथा-</p>
<p>जलशङ्खं करे कृत्वा गत्वा द्वारि महेश्वरि ।<br>
क्षालयेद्धस्तपादौ च वक्ष्यमाणेन वर्त्मना ।</p>
<p>मत्स्यसूक्ते-</p>
<p>तारं वज्रोदके हूं फट् स्वाहा जलमधिष्ठितम् ॥</p>
<p>तथा-</p>
<p>तारं लज्जाविशुद्धान्ते सर्वपानि चैव हि ।<br>
शमयान्ते स्वशेषान्ते विकल्पपदमुच्चरेत् ।<br>
अपनयान्ते धर्म फट् स्वाहा पदविशुद्धये ।<br>
तारं माया च वह्निजाया स्मृतमाचमने मनुः ।</p>
<p>कुलकुशास्तु-</p>
<p>सुवर्णं रजतञ्चैव जपपूजादिकर्मसु ।<br>
कुशकार्यकरं प्रोक्तं न तु वन्याः कुशाः कुशाः ।<br>
तर्जन्या रजतं धार्यं स्वर्णं धार्यमनामया ।</p>
<p>पीठं यथा-</p>
<p>श्मशानं तत्र सञ्चिन्त्य तत्र कल्पद्रुमं स्मरेत् ।<br>
तन्मूले मणिपीठञ्च नाना-मणिविभूषितम् ।<br>
नानालङ्कारभूषाढ्यं मुनिदेवैश्च भूषितम् ।<br>
शिवाभिर्बहुमांसास्थिमोदमानाभिरन्ततः ।<br>
चतुर्दिक्षु शवमुण्डचिताङ्गारास्थिभूषितम् ।<br>
तन्मध्ये भावयेद्देवं यथोक्तध्यानयोगतः ।<br>
इति ध्यात्वा ॐ मणिधरि वज्रिणि महाप्रतिसरे रक्ष रक्ष हूं फट्<br>
स्वाहा इति शिखां वध्नीयात् ।<br>
ॐ रक्ष रक्ष हूं फट् स्वाहेति जलसेकाद्भूमिं शोधयेत् ।<br>
ॐ सर्वान् विघ्नानुत्सारय हूं फट् स्वाहेति नाराचमुद्रया<br>
अक्षतप्रक्षेपेण त्रिविधविघ्नान् ।<br>
दिव्यान्तरीक्षभौमानुत्सारयेत् ।<br>
ॐ पवित्रवज्रभूमे हूं फट् स्वाहा इति भूमिमभिमन्त्र्य तत्र<br>
कम्बलकोमलविष्टराद्यासनानि यथा साधनान्यास्तीर्य, ॐ आः<br>
सुरेखे वज्ररेखे हूं फट् स्वाहेति पुष्पादिना तदभ्यर्च्य,<br>
स्वस्तिकादिक्रमेण तत्रोपविशेत् ॥ २१ ॥</p>
<p>तदुक्तं मतस्यसूक्ते-</p>
<p>मृदुकोमलमासीनश्चान्येषु कम्बलेषु च ।<br>
विष्टरं वा समासीनः साधयेत्सिद्धिमुत्तमाम् ।</p>
<p>कोमलादिलक्षणमाह श्रीक्रमे-</p>
<p>पञ्चवर्णान्तरं यावन्मृतं बालमचूडकम् ।<br>
षण्मासानन्तरं यावद्दशमासाच्च पूर्वतः ।<br>
गर्भयुतं मृतं बालं गर्भाष्टमपुरःसरम् ।<br>
एतत्कोमलमित्याहुर्विष्टरेषु कुशेषु वा ।</p>
<p>तथा च नीलतन्त्रे-</p>
<p>निवृत्तचूडको बालो हीनोपनयनः पुमान् ।<br>
यो मृतः पञ्चमे वर्षे तमेव कोमलं विदुः ।<br>
पञ्चमे वर्षे पञ्चमवर्षपूर्णे ।</p>
<p>आसनपरिमाणमाह-</p>
<p>एकहस्तं द्विहस्तं वा चतुरस्रं समन्ततः ।<br>
विशुद्धे आसने कुर्यात्सङ्कारं पूजनं ततः ।<br>
कृष्णसारव्याघ्राद्यजिनमप्यासनम् ।</p>
<p>तदुक्तं तन्त्रे-</p>
<p>कृष्णसारद्वीपिचर्म अचूडमित्यादि ।<br>
विष्टरेष्वित्यादि ।<br>
कुशपत्रशतेन वटुकं निर्माय तत्र शवप्राणप्रतिष्ठां कुर्यात्<br>
।</p>
<p>तथा-</p>
<p>ओङ्कारम् आः सुरेखे वज्ररेखे ततः परम् ।<br>
हूं फट् स्वाहेति कुर्यात्तु मण्डलन्तु शवासने ।<br>
वीरासनेनोपविश्य सम्पूज्यासनमेव च ।<br>
चतुरस्रं चतुर्द्वारमेवं मण्डलमालिखेत् ।<br>
ततः ॐ मणिधरि वज्रिणि महाप्रतिसरे रक्ष रक्ष हूं फट् स्वाहा<br>
इति वस्त्रान्ते रक्षाग्रन्थिं बन्धयेत् ।<br>
ॐ आः हूं फट् स्वाहा इति व्यापकतया कायवाक्चित्तं शोधयेत् ।<br>
ॐ पुष्पकेतुराजार्हते शताय सम्यक्सम्बन्धाय ॐ पुष्पे पुष्पे<br>
महापुष्पे सुपुष्पे पुष्पभूषिते ।<br>
पुष्पचयावकीर्णे हूं फट् स्वाहेति पुष्पमभिमन्त्रयेत् ।<br>
ततः सुवर्णादिपीठे गोरोचनाकुङ्कुमादिलिप्ते ॐ आः सुरेखे<br>
वज्ररेखे हूं फट् स्वाहेति<br>
मन्त्रेणाधोमुखत्रिकोणगर्भाष्टदलपद्मं वृत्तं चतुरस्रं<br>
चतुर्द्वारयुक्तं यन्त्रमुद्धरेत् ।<br>
पद्मस्य पूर्वादिदले मन्त्राक्षराणि लिखेत् ॥ २१क ॥ (चित्र ३६)</p>
<p>तथा च कुलचुडामणौ-</p>
<p>ततः कुलरसेनैव पीठं निर्माय यत्नतः ।<br>
आः सुरेखे वज्ररेखे हुं-फट् स्वाहासमन्वितम् ।<br>
मन्त्रेणानेन संलिख्य वसुपत्रं मनोरमम् ।<br>
चतुरस्रं चतुर्द्वारमेवं मण्डलमालिखेत् ।<br>
कुलरसेन स्वयम्भूरसेन ॥ २१ ख ॥</p>
<p>वर्णलिखनप्रकारमाह-फेत्कारीये-</p>
<p>स्वयोनिं चन्दनेनाष्टदलं वृत्तं लिखेत्ततः ।<br>
मृद्वासनं समासाद्य मायां पूर्वदले लिखेत् ।<br>
मध्यबीजं द्वितीये फमुत्तरे पश्चिमे तु टम् ।<br>
मध्ये बीजं लिखेत्तारं भूतशुद्धिमथाचरेत् ।<br>
द्वितीये दक्षिणे तारं हूकारं ताराप्रणवत्वात् ।<br>
टं पश्चिमे भागे कूर्चं पत्रान्ते भूपुरद्वयमिति ।<br>
भेरवीयवाक्याच्च ।<br>
मध्ये षट्कोणान्वितपद्ममिति केचित् ।</p>
<p>तदुक्तम्-</p>
<p>षट्कोणान्तर्गतं पद्मं भूविम्बद्वित्तयं पुनः ।<br>
चतुरस्रं चतुर्द्वारमेवं वा यन्त्रमालिखेत् ।<br>
बीजलिखनन्तु पूर्ववत् ॥ २२ ॥</p>
<p>नीलतन्त्रेऽपि सारस्वतार्थिनां विशेषयन्त्रमाह-</p>
<p>व्योमेन्द्वौ रसनार्णं कर्णिकमचां द्वन्द्वैः स्फुरत्केशरं,<br>
वर्गोल्लासिवसुच्छदं वसुमतीगेहेन सवेष्टितम् ।<br>
ताराधीश्वरवारिवर्णविलसद्दिक्कोणसंशोभितं, यन्त्रं<br>
नीलतनोः परं निगदितं सर्वार्थसिद्धिप्रदम् ॥ २३ ॥<br>
एवं वा यन्त्रं विखिख्य पीठमर्चयेत् ।<br>
(चित्र ३७)</p>
<p>तथा च कुमारीकल्पे-</p>
<p>ततोऽर्घ्यपात्रं विन्यस्य द्वारपालान् समर्चयेत् ।<br>
गाम्बीजाद्यं गणेशानं वामाद्यं वटुकं तथा ।<br>
क्षामाद्यं क्षेत्रपालञ्च यामाद्यां योगिनीं तथा ।<br>
पूर्वे पश्चिमे दक्षिणे उत्तरे पूजयेत् सुधीः ।<br>
सर्वत्र प्रणवादिनमोऽन्तेन पूजयेत् ॥ २४ ॥</p>
<p>तन्त्रे-</p>
<p>ते सर्वे ध्रुवदीर्घाढ्याः शक्तिबीजपुरःसराः ।</p>
<p>यथा-</p>
<p>पीठस्य पूर्वद्वारे ॐ ह्रीं गां गणेशाय नमः, पीठस्य<br>
दक्षिणे ॐ ह्रीं वां वटुकाय नमः, पीठस्य पश्चिमे ॐ ह्रीं<br>
क्षां क्षेत्रपालाय नमः ।<br>
पीठस्योत्तरे ॐ ह्रीं यां योगिनीभ्यो नमः ।<br>
मध्ये ॐ श्मशानाय नमः, ॐ कल्पवृक्षाय नमः ।<br>
तन्मूले मणिपीठाय नमः ।<br>
एवं नानालङ्कारेभ्यो नमः ।<br>
नाना मुनिभ्यः, नानादेवेभ्यः,<br>
बहुमांसास्थिमोदमानशिवाभ्यः ।<br>
चतुर्दिक्षु शवमुण्डचिताङ्गारास्थिभ्यः ।<br>
ततोऽग्न्याद्यष्टदलेषु ॐ लक्ष्म्यै नमः एवं सरस्वत्यै रत्यै<br>
प्रीत्यै कीर्त्यै शान्त्यै तुष्ट्यै पुष्ट्यै; मध्ये ह्सौः<br>
सदाशिवमहाप्रेतपद्मासनाय नमः ।</p>
<p>तदुक्तं सिद्धसारस्वते-</p>
<p>लक्ष्मीः सरस्वती चैव रतिः प्रीतिस्तथैव च ।<br>
कीर्तिः शान्तिश्च तुष्टिश्च पुष्टिरित्यष्टशक्तयः ।<br>
देव्या नीलसरस्वत्याः पठीशक्तय ईरिताः ।</p>
<p>वीरतन्त्रे-</p>
<p>तन्मध्ये पूजयेद्देव्या वाहनं शवमेव च ॥ २५ ॥<br>
ततो भूतशुद्धिं कुर्यात् ।</p>
<p>तद्यथा-</p>
<p>स्वाङ्के उत्तानौ करौ कृत्वा हंस इति मन्त्रेण कुलकुण्डलिनीं<br>
जीवात्मानं वैलोम्येन चतुर्विंशतितत्त्वानि सुषुम्नावर्त्मना<br>
शिरोऽवस्थित परमात्मनि परमशिवे संयोज्य, ह्रीङ्कारं<br>
रक्तवर्णं नाभौ ध्यायन, पूरकेण तस्य षोडशवारजपेन<br>
तदुद्भूतेनाग्निना लिङ्गशरीरं सन्दह्य, स्त्रीङ्कारं,<br>
पीतवर्णं हृदि विचिन्त्य, कुम्भकेन तस्य चतुःषष्टिवारजपेन<br>
तदुद्भूतेन वायुना भस्म प्रोत्सार्य, हूङ्कारं श्वेतवर्णं<br>
शिरसि विचिन्त्य, रेचकेण तस्य द्वात्रिन्द्वारजपेन<br>
तदुद्भूतेनामृतेन तदस्थि प्लावितं कृत्वा, समस्तमपगतव्यथं<br>
विश्वं शरीरमाप्लावयेत् ।</p>
<p>तथा च श्रुतिः-</p>
<p>षट्त्रिंशत्तत्त्वानि शरीरमिति ।<br>
तत आत्मानमपगतव्यथं निर्मलं देवताऽभेदेन विचिन्तयेत् ।<br>
तस्मिन् विश्वव्यापके वारिणि आः-कराद्रक्तपङ्कजं तदुपरि<br>
टाङ्कारात्श्वेतपङ्कजं तदुपरि नीलसन्निभं हूङ्कारं<br>
ध्यात्वा तदुपरि हूङ्कारभूषितां कर्तृकां ध्यायेत् ॥ २६ ॥<br>
तदुपरि देवतां ध्यात्वा, आं ह्रीं क्रों स्वाहेत्येकादशवारं<br>
जपन् प्राणान् प्रतिष्ठाप्य ध्यायेत ।</p>
<p>तदुक्तं फेत्कारीये-</p>
<p>मायां नाभौ रक्तवर्णं ध्यात्वा तज्जातवह्निना ।<br>
शुक्लं कर्मात्मकं देहं दग्धं सञ्चिन्तयेत्ततः ।<br>
स्त्रीङ्कारं हृदि पीताभं तदुद्भूतेन वायुना ।<br>
भस्म प्रोत्सारितं कृत्वा ललाटे चिन्तयेत्ततः ।<br>
कूर्चं तुषारवर्णाभं तदुद्भूतामृतेन च ।<br>
तदस्थि प्लावितं कृत्वा तदात्मानं विचिन्तयेत् ।<br>
सर्वव्यथाविनिर्मुक्तं निर्मलं देवतामयम् ।<br>
भूतशुद्धिं विधायेत्थं शून्यं विश्वं विचिन्तयेत् ।<br>
निर्लेपं निर्गुणं शुद्धमात्मानं देवतामयम् ।<br>
अन्तरीक्षे ततो ध्यायेदाःकाराद्रक्तपङ्कजम् ।<br>
भूयस्तस्योपरि ध्यायेत् टाङ्कारात् श्वेतपङ्कजम् ।<br>
तस्योपरि पुनर्ध्यायेत् हूङ्कारं नीलसन्निभम् ।<br>
ततो हूङ्कारजां पश्येत् कर्तृकां बीजभूषिताम् ।<br>
कर्तृकोपरि ध्यायेदात्मानं तारिणीमयम् ॥ २६क ॥</p>
<p>प्रत्यालीढपदां घोरां मुण्डमाला-विभूषिताम् ।<br>
खर्वां लम्बोदरीं भीमां व्याघ्रचर्मावृतां कटौ ।<br>
नवयौवनसम्पन्नां पञ्चमुद्राविभूषिताम् ।<br>
चतुर्भुजां ललज्जिह्वां महाभीमां वरप्रदाम् ।<br>
खड्गकर्तृसमायुक्त सव्येतरभुजद्वयाम् ।<br>
कपालोत्पल-संयुक्त-सव्यपाणि-युगान्विताम् ।<br>
पिङ्गोग्रैकजटां ध्यायेन्मौलावक्षोभ्यभूषिताम् ।<br>
बालार्कमण्डलाकार लोचनत्रयभूषिताम् ।<br>
ज्वलच्चितामध्यगतां घोरदंष्ट्रां करालिनीम् ।<br>
सावेशस्मेरवदनां स्त्र्यलङ्कारविभूषिताम् ।<br>
विश्वव्यापकतोयान्तःश्वेतपद्मोपरि स्थिताम् ।<br>
अक्षोभ्यो देवीमूर्द्धन्यस्त्रिमूर्तिनागरूपधृक् ।<br>
पञ्चमुद्राविभूषितामिति ललाटे श्वेतास्थि-पट्टिकाचतुष्टयान्वित<br>
� कपालपञ्चकभूषितामित्यर्थः ।<br>
श्वेतास्थिपट्टिकायुक्त-कपालपञ्चशोभितामिति तन्त्रचूडामणौ ।</p>
<p>श्रीशङ्कराचार्येणाप्युक्तम्-</p>
<p>विचित्रास्थिमालां ललाटे करालां कपालञ्च पञ्चान्वितं<br>
धारयन्तीमिति ॥ २७ ॥</p>
<p>ततः प्राणायामः-</p>
<p>वामनासपुटे मूलं चतुर्वारं जप्त्वा वायुं पूरयेत् ।<br>
तदनु नासापुटौ धृत्वा षोडशवारेण कुम्भयेत् ।<br>
तदनु दक्षिणनासापुटेन वाराष्टकावर्तेन रेचयेत् ।<br>
पुनर्दक्षिणेनापूर्य कुम्भयित्वा वामेन रेचयेत् ।<br>
पुनर्वामेनापूर्य कुम्भयित्वा दक्षिणेन रेचयेत् ।<br>
इति प्राणायामत्रयं भवति ॥ २८ ॥</p>
<p>ततः ऋष्यादिन्यासः-</p>
<p>शिरसि अक्षोभ्य-ऋषये नमः ।<br>
मुखे वृहतीच्छन्दसे नमः ।<br>
हृदि श्रीमदेकजटायै नमः ।<br>
मूलाधारे हूं बीजाय नमः ।<br>
पादयोः फट् शक्तये नमः ।<br>
शेषाण्यक्षराण्युच्चार्य सर्वाङ्गे कीलकाय नमः ।</p>
<p>तथा च वीरतन्त्रे-</p>
<p>अक्षोभ्य-ऋषिरेतस्या वृहतीच्छन्द ईरितम् ।<br>
नीलसरस्वती देवी त्रिषु लोकेषु गोपिता ।<br>
हूं बीजं मन्त्रशक्तिः स्याच्चतुर्वर्गफलप्रदा ॥ २९ ॥<br>
ततः कालीतन्त्रोक्तमातृकान्यासः ।</p>
<p>तथा चोक्तम्-</p>
<p>यथा काली तथा नीला तत्क्रमान्मातृकां न्यसेत् ।</p>
<p>तद्यथा ।<br>
अम् आम् इम् ईम् उम् ऊम् ऋ ॠम् ऌं ॡं नमो हृदि ।<br>
एम् ऐं ॐ औम् अम् अः कं खं गं घं नमो दक्षभुजे ।<br>
ङं चं छं जं झं ञं टं ठं डं ढं नमो<br>
वामभुजे ।<br>
णं तं थं दं धं नं पं फं बं भं नमो<br>
दक्षिणजङ्घायाम् ।<br>
मं यं रं लं वं शं षं सं हं लं क्षं नमो<br>
वामजङ्घायाम् ॥ ३० ॥</p>
<p>ततः कराङ्गन्यासौ-</p>
<p>ह्राम् अखिलवाग्रूपिण्यै अङ्गुष्ठाभ्यां नमः ह्रीम्<br>
अखण्डवाग्रूपिण्यै तर्जनीभ्यां स्वाहा ।<br>
ह्रूं ब्रह्मवाग्रूपिण्यै मध्यमाभ्यां वषट् ।<br>
ह्रैं विष्णुवाग्रूपिण्यै अनामिकाभ्यां हूम् ।<br>
ह्रौं रुद्रवाग्रूपिण्यै कनिष्ठाभ्यां वौषट् ।<br>
ह्रः सर्ववाग्रूपिण्यै करतलपृष्ठाभ्यां फट् ।<br>
एवं हृदयादिषु ।<br>
अङ्गुलिनियमस्तु पूर्वम् एवोक्तः ।<br>
अयन्तु नीलसरस्वतीपक्षे ।</p>
<p>तथा च तामधिकृत्य सिद्धसारस्वते-</p>
<p>अखिलवाग्रूपिणीं प्रोच्य हृदयाय नमो वदेत् ।<br>
वाग्रूपिणीति शिरसे वह्निवल्लभा ।<br>
ब्रह्मवाग्रूपिणीमुक्त्वा शिखायै वषडित्यपि ।<br>
विष्णुवाग्रूपिणीं प्रोच्य कवचाय हूमुच्चरेत् ।<br>
रुद्रवाग्रूपिणीं नेत्रत्रयाय वौषडित्यपि ।<br>
सर्ववाग्रूपिणीमुक्त्वा अस्त्राय फडिति स्मरेत् ॥ ३१ ॥<br>
षड्दीर्घभाजबीजान्ते ङेऽन्तं नामाभियोजयेत् ।<br>
अयन्तु नीलसरस्वतीपक्षे ।<br>
अन्यत्र तु ह्राम् एकजटायै अङ्गुष्ठाभ्यां नमः ।<br>
ह्रीं तारिण्यै तर्जनीभ्यां स्वाहा ।<br>
ह्रूं वज्रोदके मध्यमाभ्यां वषट् ।<br>
ह्रैम् उग्रजटे अनामिकाभ्यां हूम् ।<br>
ह्रौं महाप्रतिसरे कनिष्ठाभ्यां वौषट् ।<br>
ह्रः पिङ्गोग्रैकजटे करतलपृष्ठाभ्यां फट् ।<br>
एवं हृदयादिषु ।</p>
<p>तथा च एकजटामधिकृत्य नीलतन्त्रे-</p>
<p>बीजान्ते एकजटायै हृदयं परिकीर्तितम् ।<br>
तारिण्यै शिरसे तद्वद्वज्रोदके शिखा तथा ।<br>
उग्रजटे तु कवचं महाप्रतिसरे तथा ।<br>
पिङ्गोग्रैकजटे तद्वन्नेत्रास्त्रे परिकीर्तिते ।<br>
षड्दीर्घभाजबीजान्ते ङेऽन्तं नामाभियोजयेत् ॥ ३१क ॥<br>
अनुक्तत्वादत्र पीठन्यासमातृकान्यासौ न लिखितौ ।</p>
<p>तथा च फेत्कारीये-</p>
<p>अत्रोक्तमाचरेत् सम्यक्नान्यत् सञ्चारयेद्बुधः ।<br>
ततः फलार्थिना ताराषोढान्यासः कर्त्तव्यः ॥ ३२ ॥ ताराषोढां<br>
प्रवक्ष्यामि सर्वतन्त्रेषु गोपिताम् ।<br>
सर्वविघ्नोपशमनीं सर्वपापप्रणाशिनीम् ॥ ३३ ॥<br>
महादारिद्र्यशमनीं सर्वसम्पत्प्रदायिनीम् ।<br>
सर्वकामप्रदां नित्यं सर्वसाम्रज्यदायिनीम् ॥ ३४ ॥<br>
शिष्याय भक्तियुक्ताय विनीताय महात्मने ।<br>
वदान्याय कुलीनाय शुद्धाचाररताय च ॥ ३५ ॥<br>
एवं विधाय देवेशि साधकाय प्रकाशयेत् ॥ ३६ ॥<br>
अन्यथा सिद्धिहानिः स्यादित्याज्ञा शङ्करैः कृता ॥ ३७ ॥<br>
रुद्रैस्तु प्रथमो न्यासो द्वितीयस्तु ग्रहैर्मतः ।<br>
लोकपालैस्तृतीयः स्याच्छिवशक्त्या चतुर्थकः ।<br>
तारादिभिः पञ्चमः स्यात् षष्ठः पीठैर्निगद्यते ।<br>
एकेन सहिता रुद्राः पञ्चाशत् परिकीर्तिताः ॥ ३८ ॥<br>
विन्दुयुक्तैर्मातृकार्णैस्त्र्यक्षरीबीजपूर्वकेः ।<br>
ङेऽन्तैर्नमोन्तैर्देवेशि विन्यसेत्तान् क्रमात् सुधीः ।<br>
तारिणी त्र्यक्षरी प्रोक्ता भवबन्धविनाशिनी ।<br>
नीलवर्णां त्रिनयनां शवासनसमायुताम् ।<br>
विभ्रतीं विविधां भूषां मौलावक्षोभ्यभूषिताम् ।<br>
एवं ध्यात्वा तारिणीन्तु समाहितमनाश्चिरम् ॥ ३९ ॥</p>
<p>अथ रुद्रन्यासः-</p>
<p>ह्रीं स्त्रों ह्रूम् अं श्रीकण्ठेशाय नमः ।<br>
इत्यादिना मातृकान्न्यसेत् ।<br>
ह्रीं स्त्रीं हूम् आम् अनन्तेशाय नमः, ह्रीं स्त्रीं हूम् इं<br>
सूक्ष्मेशाय नमः, ह्रीं स्त्रीं हूम् ईं त्रिमूर्तीशाय नमः,<br>
ह्रीं स्त्रीं हूम् उम् अमरेशाय नमः ।<br>
ह्रीं स्त्रीं हूम् ऊम् अर्घीशाय नमः ।<br>
एवं ३ ऋं भारभूतीशाय , ३ ॠम् अतिथीशाय, ३ ऌं<br>
स्थाणुकेशाय, ३ ॡं हरेशाय, ३ एं झिण्टीशाय, ३ ऐं<br>
भौतिकेशाय, ३ ॐ सद्योजातेशाय, ३ औम् अनुग्रहेशाय, ३ अम्<br>
अक्रूररेशाय, ३ अः महासेनेशाय, ३ कं क्रोधीशाय, ३ खं<br>
चण्डेशाय, ३ गं पञ्चान्तकेशाय, ३ घं शिवोत्तमेशाय, ३<br>
ङम् एकरुद्रेशाय, ३ चं कूर्मेशाय, ३ छम् एकनेत्रेशाय, ३ जं<br>
चतुराननेशाय, ३ झम् अजेशाय, ३ ञं सर्वेशाय, ३ टं<br>
सोमेशाय, ३ ठं लाङ्गलीशाय, ३ डं दारुकेशाय, ३ ढम्<br>
अर्द्धनारीश्वरेशाय, ३ णम् उमाकान्तेशाय, ३ तम्<br>
आषाढीशाय, ३ थं दण्डीशाय, ३ दम् अद्रीशाय, ३ धं<br>
मीनेशाय, ३ नं मेषेशाय, ३ पं लोहितेशाय, ३ फं शिखीशाय,<br>
३ बं छगलण्डेशाय, ३ भं द्विरण्डेशाय, ३ मं<br>
महाकालेशाय, ३ यं बालीकाय, ३ रं भुजङ्गेशाय, ३ लं<br>
पिनाकीशाय, ३ वं खड्गीशाय, ३शं वकेशाय, ३ यं<br>
श्वेतेशाय, ३ सं भृग्वीशाय, ३ हं नकुलीशाय, ३ लं शिवेशाय,<br>
३ क्षं संवर्तकेशाय ।<br>
इति रुद्रन्यासः ॥ ४० ॥</p>
<p>अथ ग्रहन्यासः-</p>
<p>स्वरैर्हृदिन्यसेदर्कं रक्तं त्र्यक्षरपूर्वकैः ।<br>
भ्रुवोर्मध्ये अवगण सोमं शुक्लन्तु विन्यसेत् ।<br>
नेत्रत्रये कवर्गेण लोहितं मङ्गलं न्यसेत् ।<br>
हृन्मण्डले तथा श्यामं चवर्गेण बुधं न्यसेत् ।<br>
कण्ठकूपे पीतवर्णं टवर्गेण बृहस्पतिम् ।<br>
पाण्डाराभं तवर्गेण शुक्रन्तु गलदेशके ।<br>
नाभिदेशे नीलवर्णं पवर्गेण शनैश्चरम् ।<br>
यवर्गेण धूर्मवर्णं राहुं वक्त्रेन्यसेत्ततः ।<br>
लक्षाभ्यां गुददेशे च केतुं धूम्रं वरानने ॥ ४१ ॥</p>
<p>प्रयोगस्तु-</p>
<p>हृदि रक्तवर्णं सूर्यं ध्यात्वा ह्रीं स्त्रीं हूम् अं १६ सूर्याय<br>
नमः ।<br>
भ्रूमध्ये शुक्लवर्णं सोमं ध्यात्वा ३ यं रं लं वं<br>
सोमाय नमः ।<br>
नेत्रत्रये लोहितं मङ्गलं ध्यात्वा ३ कं खं गं घं ङं<br>
मङ्गलाय नमः ।<br>
हृदयमण्डले श्यामं बुधं ध्यात्वा ३ चं ५ बुधाय नमः ।<br>
कण्ठकूपे पीतवर्णं बृहस्पतिं ध्यात्वा ३ टं ५ बृहस्पतये<br>
नमः ।<br>
गलदेशे पाण्डरं शुक्रं ध्यात्वा ३ तं ५ शुक्राय नमः ।<br>
नाभिदेशे नीलवर्णं शनैश्चरं ध्यात्वा ३ पं ५ शनैश्चराय<br>
नमः ।<br>
मुखे धूम्रवर्णं राहुं ध्यात्वा ३ यं रं लं वं शं<br>
षं सं हं राहवे नमः ।<br>
गुदे धूम्रवर्णं केतुं ध्यात्वा ३ लं क्षं केतवे नमः ।<br>
इति ग्रहन्यासः ॥ ४१ क ॥</p>
<p>अथ लोकपालन्यासः इन्द्रमग्निं यमं रक्षो वरुणं पवनं<br>
विभुम् ।<br>
ईशानमात्मनो मूर्ध्नि दिक्षु चाष्टास्वनुक्रमात् ।<br>
अधोऽनन्तमूर्ध्वदेशे ब्रह्माणञ्च ततो न्यसेत् ।<br>
ह्रस्वदीर्घस्वरैश्चाष्टवर्गेस्त्र्यक्षरपूर्वकेः ।<br>
आत्मनो मूर्ध्नि देशेऽष्टदिक्ष्वध-ऊर्ध्वञ्च विन्यसेदित्यर्थः ।</p>
<p>तत्र प्रयोगः-</p>
<p>ह्रीं स्त्रीं हूम् अम् आं कं ५ इन्द्राय नमः ।<br>
नमः सर्वत्र ।<br>
३ इम् ईं चं ५ अग्नये ।<br>
३ उम् ऊं टं ५ यमाय ।<br>
३ ऋं ॠं तं ५ नैर्-ऋताय ।<br>
३ ऌं ॡं पं ५ वरुणाय ।<br>
एम् ऐं यं रं लं वं वायवे ।<br>
३ ॐ औं शं षं सं हं कुबेराय ।<br>
३ अम् अः लं क्षम् ईशानाय ।<br>
३ अधः अनन्ताय ।<br>
३ ऊर्ध्व ब्रह्मणे ।<br>
इति लोकपालन्यासः ॥ ४२ ॥</p>
<p>अथ शिवशक्तिन्यासः-</p>
<p>ब्रह्मा विष्णुश्चरुद्रश्च ईश्वरश्च सदाशिवः ।<br>
ततः परशिवो देवि षट्शिवाः परिकीर्तिताः ॥ ४३ ॥<br>
मूलाधारे तु ब्रह्माणं डाकिनीसहितं न्यसेत् ।<br>
सर्वत्र त्र्यक्षरीमुक्त्वा वादिसान्तं सविन्दुकम् ॥ ४४ ॥<br>
स्वाधिष्ठानाख्यचक्रेण सविष्णुराकिणीं तथा ।<br>
वादिलान्तं प्रविन्यस्य नाभौ तु मणिपूरके ॥ ४५ ॥<br>
डादिफान्तार्णसहितं रुद्रञ्च लाकिनीन्तथा ।<br>
अनाहते कादिठान्तम् ईश्वरं काकिनीं न्यसेत् ॥ ४६ ॥<br>
विशुद्धाख्यमहाचक्रे षोडशस्वरसंयुतम् ।<br>
सदाशिवं शाकिनीन्तु विन्यसेत्पूर्ववत्ततः ॥ ४७ ॥<br>
आज्ञाचक्रे तु देवेशि हक्षवर्ण-समन्वितम् ।<br>
परं शिवं ब्रह्मरूपं हाकिनीसहितं न्यसेत् ॥ ४८ ॥</p>
<p>अथ प्रयोगः-</p>
<p>मूलाधारे ह्रीं स्त्रीं हूं वं शं षं सं डाकिनी<br>
सहितब्रह्मणे नमः ।<br>
स्वाधिष्ठाने ३ वं भं मं यं रं लं वं<br>
राकिणीसहितविष्णवे नमः ।<br>
मणिपूरे ३ डं ढं णं तं थं दं धं नं पं फं<br>
लाकिनीसहितरुद्राय नमः ।<br>
अनाहते ३ कं खं गं घं ङं चं छं जं झं ञं टं<br>
टं ठं काकिनीसहितेश्वराय नमः ।<br>
विशुद्धाख्ये ३ अं १६ शाकिनीसहैतसदाशिवाय नमः ।<br>
अज्ञाचक्रे ३ हं क्षं हाकिनीसहितपरशिवाय नमः ।<br>
इति शिवशक्तिन्यासः ॥ ४९ ॥</p>
<p>अथ तारादिन्यासः-</p>
<p>तारा चोग्रा महोग्रा च वज्रा काली सरस्वती ।<br>
कामेश्वरी च चामुण्डा इत्यष्टौ तारिणी मता ।<br>
सर्वादौ तारिणीवर्णं समुच्चार्य क्रमेण तु ।<br>
स्वरादिवसुवर्गेण भूषितेन च विन्दुना ।<br>
ङेऽन्ता नमोऽन्ता न्यस्तव्यास्तराद्या ध्यानपूर्विकाः ।<br>
ब्रह्मरन्ध्रे ललाटे च भ्रूमध्ये कण्ठगह्वरे ।<br>
हृदये नाभिदेशे च लिङ्गे चाधारके न्यसेत् ।</p>
<p>प्रयोगस्तु-</p>
<p>ब्रह्मरन्ध्रे ह्रीं स्त्रीं हूम् अं १६ तारायै नमः ।<br>
ललाटे ३ कं ५ उग्रायै नमः ।<br>
भ्रूमध्ये ३ चं ५ महोग्रायै नमः ।<br>
कण्ठगह्वरे ३ टं ५ वज्रायै नमः ।<br>
हृदये ३ तं ५ काल्यै नमः ।<br>
नाभिदेशे ३ पं ५ सरस्वत्यै नमः ।<br>
लिङ्गे ३ यं रं लं वं कामेश्वर्यै नमः ।<br>
मूलाधारे ३ शं षं सं हं लं क्षं चामुण्डायै नमः ।<br>
इति तारादिन्यासः ॥ ५० ॥</p>
<p>अथ पीठन्यासः-</p>
<p>मूलाधारे कामरूपं हृदि जालन्धरं तथा ।<br>
ललाटे पूर्णगिर्याख्यम् उड्डीयानं तदूर्ध्वके ।<br>
वाराणसीं भ्रूवोर्मध्ये ज्वलन्तीं लोचनत्रये ।<br>
मायावतीं मुखवृत्ते कण्ठे मधुपुरीं ततः ।<br>
अयोध्यां नाभिदेशे च कट्यां काञ्चीं विनिर्दिशेत् ।<br>
दशैतानि प्रधानानि पीठानि क्रमशो विदुः ।<br>
ह्रस्वदीर्घस्वरैर्भिन्नैर्नमोऽन्तैः क्रमतो न्यसेत् ।</p>
<p>अथ प्रयोगः-</p>
<p>मूलाधारे ह्रीं स्त्रीं हूम् अम् आं कं ५ कामरूपीठाय<br>
नमः ।<br>
हृदि ३ इम् ईं चं जालन्धरपीठाय नमः ।<br>
ललाटे ३ उम् ऊं टं ५ पूर्णगिरिपीठाय नमः ।<br>
ललाटोर्ध्वे ३ ऋं ॠं तं ५ उड्डीयानपीठाय नमः ।<br>
भ्रूवोर्मध्ये ३ ऌं ॡं पं ५ वाराणसीपीठाय नमः ।<br>
लोचनत्रये ३ एम् ऐं यं रं लं वं ज्वलन्तीपीठाय नमः ।<br>
मुखवृत्ते ३ ॐ औं शं षं सं हं मायावतीपीठाय नमः ।<br>
कण्ठे ३ अम् अः लं क्षं मधुपुरीपीठाय नमः ।<br>
नाभिदेशे ३ अयोध्यापीठाय नमः ।<br>
कट्यां ३ काञ्चीपीठाय नमः ॥ ५१ ॥<br>
इति षोडा प्रकथिता तारायाः सर्वसिद्धिदा ।<br>
अक्षोभ्यः सर्वजन्तूनां न्यासस्यास्य प्रसादतः ॥ ५२ ॥<br>
इति रुद्रयामले तारोषोडा समाप्ता ।</p>
<p>प्रकारान्तरम् ।</p>
<p>कालीतन्त्रे-</p>
<p>मन्त्रेणान्तरितान्कृत्वा षड्धा च मातृकां न्यसेत् ।<br>
क्रमोत्क्रमाद्वरारोहे ताराषोढा प्रकीर्तिता ॥ ५३ ॥<br>
कृतेऽस्मिन्न्यासवर्ये च सर्वं पापं प्रणश्यति ।<br>
योगिनीनां भवेत्पूज्यः न देवो स तु मानुषः ॥ ५४ ॥<br>
यं नमन्ति महेशानि षोढापुटितविग्रहाः ।<br>
अल्पायुः स भवेत्सद्यो देवता कम्पते भिया ।<br>
नास्त्यस्य पूज्यो लोकेषु पितृमातृमुखोज्ज्वलः ॥ ५५ ॥</p>
<p>तदुक्तं तन्त्रान्तरे-</p>
<p>न्यसेत्सर्गान्वितां सृष्ट्या हृत्या विन्द्वन्तिकां न्यसेत् ।<br>
विन्दुसर्गान्वितां न्यस्येत् डाद्यर्णान् स्थितिवर्त्मना ॥ ५६ ॥<br>
संहृतेर्दोडसंहारः सृष्टेस्तु सुतपुष्टयः ।<br>
स्थितेस्तु शान्तिविन्यासस्तस्मात्कार्यस्त्रिधा मतः ॥ ५७ ॥<br>
न्यासः संहारान्तो मस्करिवैखानसेषु विहितोऽयम् ।<br>
स्थित्यन्तो गृहमेधिषु सृष्टयन्तो वर्णिमामिति प्राहुः ॥ ५८ ॥<br>
वैराग्ययुजि गृहस्थे संहारान्तं केचिदाहुराचार्यः ।<br>
सहजानौ वनवासिनि स्थितिञ्च विद्यार्थिनां सृष्टिम् ॥ ५९ ॥<br>
एतेन सृष्टिस्थितिसंहृतिक्रमेण कर्त्तव्यम् ।<br>
षडधा चेति सृष्टिस्थितित्याद्युत्क्रमेणेत्यर्थः ।<br>
सृष्टिरकारादिक्षकारान्तः ।<br>
स्थितिर्डादिठान्तः ।<br>
संहृतिः क्षकाराद्यकारान्तः ॥ ६० ॥</p>
<p>अथ षोढान्तरम् ।<br>
तदुक्तं यामले-</p>
<p>शृणु देवि प्रवक्ष्यामि गुह्यषोढार्त्वियं प्रिये ।<br>
न प्रकाश्यमिदं क्वापि मन्त्रिणः कायशोधने ।<br>
प्रणवं मातृकावर्णेः पुटितं मातृकास्थले ॥ ६१ ॥<br>
तेनैव पुटितं वर्णं न्यसेत्तत्रैव पार्वति ।<br>
मायाबीजं तथा देवि विन्यस्तव्यं प्रयत्नतः ॥ ६२ ॥<br>
वधूबीजं तथा चैव विन्यसेत्सुसमाहितः ।<br>
कूर्चबीजं तथा देवि न्यसनीयमशेषतः ॥ ६३ ॥<br>
अस्त्रं चैव तथा न्यस्त्वा सकलं तदनन्तरम् ।<br>
गुह्यषोढा त्वियं देवि न प्रकाश्या कदाचन ।<br>
अवश्यं प्रत्यहं कार्या न पूजा न जपस्तथा ॥ ६४ ॥<br>
अथवा कालीषोढा कर्तव्या ।</p>
<p>तदुक्तं यामले-</p>
<p>गुह्यषोढा सदा कार्या तारिण्या मन्त्रसिद्धये ।<br>
कालीषोढाथवा देवि न पूजा न जपस्तथा ॥ ६५ ॥<br>
ततो मूलमुच्चार्य शिर आदि पादपर्यन्तं पादादि शिरोऽन्तं<br>
हृदादि मुखपर्यन्तं व्यापकत्रयं न्यसेत् ।<br>
अथवा प्रणवपुटितमूलेन व्यापकन्यासं सप्तधा पञ्चधा वा<br>
कुर्यात् ।</p>
<p>तदुक्तं फेत्कारीये-</p>
<p>ओङ्कारपुटितं कृत्वा मनुना व्यापकं न्यसेत् ॥ ६६ ॥</p>
<p>ततोऽर्घ्यस्थापनम् ।</p>
<p>यथा-</p>
<p>स्ववामे त्रिकोणवृत्तचतुरस्रमण्डलं कृत्वा तत्र साधारं<br>
पात्रं निधाय मूलविद्यया जलादिनापूर्य जलमन्त्रेण<br>
जलमधिष्ठाय रक्तचन्दनविल्वपत्रादीन्निक्षिप्य<br>
अर्घ्यस्याग्नीशासुरवायुषु मध्ये दिक्षु च ह्रीम् अखिलवाग्रूपिण्यै<br>
हृदयाय नमः इत्यादिना ह्राम् एकजटायै इत्यादिना वा षडङ्गानि<br>
विन्यस्य अर्घ्यपात्रं मत्स्मुद्रयाच्छाद्य मूलं दशधा जपेत् ।</p>
<p>तथा च कालीतन्त्रे-</p>
<p>दशकृत्वो जपेद्विद्यां देवताभावसिद्धये ।<br>
ततोऽस्त्रेण संरक्ष्य धुनेयोनिमुद्रे प्रदर्श्य तेजोमयं तज्जलं<br>
विभाव्य किञ्चित्प्रोक्षणीपात्रे निक्षिप्य तेनोदकेनात्मानं<br>
पूजोपकरणञ्चाभ्युक्ष्य पूजामारभेत् ।<br>
भूतशुद्ध्यनन्तरं वा ।</p>
<p>तथा च फेत्कारीये-</p>
<p>भूतशुद्धिं विधायाथ अर्घ्यादिस्थापनञ्चरेत् ।<br>
प्राणायामं ततः कृत्वा ऋष्यादिन्यासमाचरेत् ।<br>
ततः पुष्पाञ्जलिं विरच्यात्माभेदेन देवतां ध्यायेत् ॥ ६७ ॥</p>
<p>यथा-</p>
<p>प्रत्यालीढपदार्पिताङ्घ्रि-शवहृद्घोराट्टहासा परा,<br>
खड्गेन्दीवरकर्तृखर्परभुजा हूङ्कारबीजोद्भवा ।<br>
खर्वा नीलविशालपिङ्गलजटाजूटैकनागैर्युता, जाड्यं न्यस्य<br>
कपालके त्रिजगतां हन्त्युग्रतारा स्वयम् ॥ ६८ ॥</p>
<p>एवं विभाव्य करकलितदूर्वाक्षतरक्तचन्दनमिलितदिन-<br>
करकिरणारुणकुसुमाञ्जलौ मातृकायन्त्रं ध्यात्वा<br>
हृदयान्मूलमन्त्रतेजोमयीं शुद्धज्ञानचैतन्यमयीं<br>
षट्चक्रभेदेन<br>
शिरःस्थितसहस्रदलकमलकर्णिकान्तर्गतपरमशिवं प्रापय्य<br>
क्रियासमभिव्याहारेण तदमृताम्बुधौ विश्राम्य<br>
तदमृतलोलीभूतां चैतन्यानन्दमयीं तां<br>
प्रवहन्नासापुटादानीय मूलेन कल्पितमूर्तावावाहयेत् ।</p>
<p>तथा च तन्त्रान्तरे-</p>
<p>देवीं सुषुम्नामार्गेण चानीय ब्रह्मरन्ध्रकम् ।<br>
वहन्नासापुटे ध्यात्वा निर्यान्तीं स्वाञ्जलिस्थिताम् ।<br>
पुष्पे आरोप्य तत्पुष्पं प्रतिमादौ निधापयेत् ।<br>
ॐ देवेशि भक्तिसुलभे परिवार-समन्विते ।<br>
यावत्त्वं पूजयिष्यामि तावत्त्वं सुस्थिरा भव ।<br>
पूर्वोक्तक्रमेण आवाहनादिकं कृत्वा योन्यादिपञ्चमुद्रा<br>
बीजसहिता दर्शयेत् ।<br>
आवाहनादिमुद्राभिः पञ्चमुद्राः प्रदर्शयेत् ।<br>
इति भैरवीये आह ।<br>
तास्तु मुद्राप्रकरणे अनुसन्धेयाः ॥ ६९ ॥<br>
आं ह्रीं क्रों स्वाहेति प्राणप्रतिष्ठां कृत्वा मूलमुच्चार्य<br>
श्रीमदेकजटे वज्रपुष्पं प्रतीच्छ हूं फट् स्वाहेति<br>
षोडशोपचारेण पञ्चोपचारेण वा पूजयेत् ।</p>
<p>अस्याः प्रयोगस्तु-</p>
<p>आदौ मूलं तत एतन्मन्त्रमुच्चार्य इदं द्रव्यममुकदेवतायै<br>
नमः ।</p>
<p>तथा च फेत्कारिण्याम्-</p>
<p>श्रीमदेकजटे उक्त्वा वज्रपुष्पं प्रतीच्छ च ।<br>
तारादिवह्निजायान्तमुदीर्य यजनं चरेत् ।<br>
तारः कूर्चं तदादि हूं फटित्यर्थः ।<br>
स च वह्निजायान्तश्चेति ।<br>
कस्याञ्चित् प्राचिनपद्धतौ ॐ भगवत्येकजटे ह्रीं<br>
विशुद्धधर्मगात्रि सर्वपापानि शमय सर्वविकल्पानपनय हूं<br>
फट् स्वाहा पाद्मं नमः ।<br>
ॐ तारिणि ह्रीम् इदमाचमनीयं स्वधा ।<br>
ॐ ह्रीं मणिधरि वज्रिणि महाप्रतिसरे इदमर्घ्यं स्वाहा ।<br>
ॐ ह्रीं कपालिके मधुपर्कः स्वधा ।<br>
श्रीमदेकजटे इदमाचमनीयं सुगन्धिजलं नमः ।</p>
<p>गन्धपुष्पयोर्विशेषस्त्वयं-</p>
<p>ॐ परमानन्दसौरभ्यपरिपूर्णदिगन्तरम् ।<br>
गृहाण परमं गन्धं कृपया परमेश्वरि ।<br>
श्रीमदेकजटे एष गन्धो नमः ।<br>
एवं ॐ तुरीयवनसम्भूतं नानागुणमनोहरम् ।<br>
आनन्दसौरभं पुष्पं गृह्यतां परमेश्वरि ।<br>
इयं वचोरचना विद्याधराचार्यसम्मता ॥ ७० ॥</p>
<p>तारिणीनिर्णये-</p>
<p>प्रणवं भगवत्येकजटे माया ततः परम् ।<br>
विशुद्धधर्मगात्रितः सर्वपापानि तत्परम् ।<br>
शमय सर्वविकल्पानपनय हूं फट् शिरः ।<br>
अयं पाद्यमनुर्देवि आचमनीयमनुं शृणु ।<br>
तारं वज्रिणि मायेति तारो माया ततः परम् ।<br>
मणिधरि वज्रिणीति महाप्रतिसरे मनुः ।<br>
माया कपालिके मन्त्रो मधुपर्के सुरेश्वरि ।<br>
ततो योनिमुद्रां प्रदर्श्य देवि आज्ञापयभवत्याः परिवारान्<br>
पूजयामिति प्रर्थ्याकरणान पूजयेत् ।</p>
<p>तद्यथा-</p>
<p>केशरेष्वग्नीशासुरवायुषु मध्ये दिक्षु च षडङ्गानि पूजयेत् ।</p>
<p>यथा-</p>
<p>ह्राम् एकजटायै हृदयाय नमः ।<br>
ह्रीं तारिण्यै शिरसे स्वाहा ।<br>
हूं वज्रोदके शिखायै वषट् ।<br>
ह्रैम् उग्रजटे कवचाय हुम् ।<br>
ह्रौं महाप्रतिसरे नेत्रत्रयाय वौषट् ।<br>
चतुर्दिक्षु ह्रः पिङ्गोग्रैकजटे अस्त्राय फट् ।<br>
नील सरस्वतीपक्षे तु ह्रीम् अखिलवाग्रूपिण्यै हृदयाय नमः<br>
इत्यादिना षडङ्गानि सम्पूज्य देव्या मौलौ अक्षोभ्यवज्रपुष्पं<br>
प्रतीच्छ हूं फट् स्वाहेति मन्त्रेणाक्षोभ्यं पूजयेत् ।<br>
ततः पीठस्योत्तरे वायव्यादीशान पर्यन्तं गुरुपङ्क्तिः पूजयेत् ।</p>
<p>यथा-</p>
<p>ऊर्ध्वकेशानन्दनाथ वज्रपुष्पं प्रतीच्छ हूं फट् स्वाहेति ।</p>
<p>तथा प्रोक्तं फेत्कारीये-</p>
<p>वज्रपुष्पं प्रतीच्छेति हूं फट् स्वाहेति मन्त्रतः ।<br>
एकमन्त्रे नाममात्रं भिन्नञ्चैव न संशयः ।<br>
अनेन मनुना सर्वान् परिवारान् समर्चयेत् ।</p>
<p>एवं व्योमकेशानन्दनाथ-नीलकण्ठानन्दनाथ-<br>
वृषध्वजानन्दनाथान् पूजयेत् ।<br>
एते दिव्यौघाः ।<br>
वसिष्ठानन्दनाथ-कूर्मनाथानन्दनाथ-<br>
मीननाथानन्दनाथ-महेश्वरानन्दनाथ-<br>
हरिनाथानन्दनाथान् पूजयेत् ।<br>
एते सिद्धौघाः ।</p>
<p>एवं तारावत्यम्बा-भानुमत्यम्बा-जयाम्बा-विद्याम्बा-<br>
महोदर्यम्बा-सुखानन्दनाथ-परानन्दनाथ-<br>
पारिजातानन्दनाथ-कुलेश्वरानन्दनाथ-<br>
विरूपाक्षानन्दनाथ-फेरव्यम्बाः पूजयेत् ।<br>
एते मानवौघाः ॥ ७० क ॥</p>
<p>तथा च तारातन्त्रे-</p>
<p>अथ तारागुरून् वक्ष्ये दृष्टादृष्टफलप्रदान् ।<br>
ऊर्ध्वकेशो व्योमकेशे नीलकण्ठो वृषध्वजः ।<br>
दिव्यौघाः सिद्धिदाः वत्स सिद्धौघान् शृणु तत्त्वतः ।<br>
वसिष्ठः कूर्मनाथश्च मीननाथो महेश्वरः ।<br>
हरिनाथो मानवौघान् शृणु वक्ष्यामि तद्गुरुन् ।<br>
तारावती भानुमती जया विद्या महोदरी ।<br>
सुखानन्दः परानन्दः पारिजातः कुलेश्वरः ।<br>
विरूपाक्षः फेरवो च कथितं तारिणीकुलम् ।<br>
आनन्दनाथशब्दान्ता गुरवः सर्वसिद्धिदाः ।<br>
स्त्रियोऽपि गुरुरूपास्तु अम्बान्ताः परिकीर्तिताः ।<br>
अशक्तश्चेदक्षोभ्यमात्रं पूजयेत् ।<br>
मम मौलिस्थितं देवमवश्यं परिपूजयेत् ।<br>
इति फेत्कारीये देवीवाक्यात् ।</p>
<p>ततः पूर्वादिदले-</p>
<p>महाकाल्यथ रुद्राणी उमा भीमा तथैव च ।<br>
घोरा च भ्रामरी चैव महारात्रिश्च सप्तमी ।<br>
अष्टमी भैरवी प्रोक्ता योगिनीस्ताः प्रपूजयेत् ।<br>
ततः पूर्वादि चतुर्दले वामावर्तेन वैरोचन-शङ्खपाण्डव-<br>
पद्मनाभानसिताभान् पूजयेत् ।<br>
अग्न्यादिकोणदलेषु नामकमामकपाण्डव-तारकान् पूजयेत् ।<br>
पूर्वादिद्वारचतुष्टयेषु नामावर्तेन पद्मान्तकयमान्तक<br>
विघ्नान्तक-नरान्तकान् वज्रपुष्पेत्यादिना पूजयेत् ।</p>
<p>तथा च सिद्धसारस्वते-</p>
<p>वैरोचनं तथा शङ्खं पाण्डवं पद्मनाभकम् ।<br>
असिताभं यजेन्मन्त्री दिक्ष्विन्द्रतश्चचतुर्दले ।<br>
नामकं मामकञ्चैव पाण्डवं तारकं तथा ।<br>
वह्न्यादिकचतुष्कोणे मन्त्रैः स्वैः क्रमाद्यजेत् ।</p>
<p>नीलतन्त्रे-</p>
<p>वामावर्तक्रमेणैव पूजयेदङ्गदेवताः ।<br>
द्वारपूर्वादितस्तद्वं पद्मान्तकयमान्तकौ ।<br>
विघ्नान्तकमथाभ्यर्च्य पूजयेन्नरकान्तकमिति ॥ ७० ख ॥</p>
<p>ततो बलिदानम् ।</p>
<p>तदुक्तं फेत्कारीये-</p>
<p>पूजान्ते भोजनादौ च बलिं मन्त्रेण दापयेत् ॥ ७१ ॥</p>
<p>तत्र क्रमः-</p>
<p>स्वावामे त्रिकोणवृत्तचतुरस्रमण्डलं कृत्वा पुष्पैस्तमभ्यर्च्य<br>
तत्र विहितबलिद्रव्यभरितं साधारं पात्रं निधाय<br>
तद्वामाङ्गुष्ठानामिकाभ्यां धृत्वा ॐ ह्रीम् एकजटे<br>
महायक्षाधिपतये मयोपनीतं बलिं गृह्ण गृह्ण गृह्णापय<br>
गृह्णापय मम सर्वशान्ति कुरु कुरु परविद्यामाकृष्याकृष्य त्रुट<br>
त्रुट छिन्धि छिन्धि सर्वजगद्वशमानय ह्रीं स्वाहा इति त्रिः<br>
पठित्वा बलिं दद्यात् ॥ ७२ ॥</p>
<p>तदुक्तं मत्स्यसूक्ते-</p>
<p>इति सम्पूज्य वामे च व्यापकं मण्डलं लिखेत् ।<br>
कुसुमैरर्चयेत्तत्तु तत्र पात्रं निधाय च ।<br>
पात्रे विनिहितं द्रव्यं निधाय साधकोत्तमः ।<br>
अङ्गुष्ठानामिकाभ्यान्तु बलिं दद्यात् प्रयत्नतः ।<br>
इति ।</p>
<p>तथा च सिद्धसारस्वते-</p>
<p>प्रणवं पूर्वमुद्धृत्य हृल्लेखाञ्च ततःपरम् ।<br>
एकजटे पदान्ते च महाशब्दमुदीरयेत् ।<br>
यक्षाधिपदमाभाष्य पतये पदतो मया ।<br>
उपनीतं पदं चोक्त्वा बलिं गृह्णेति च द्विधा ।<br>
गृह्णापय द्विधा प्रोक्त्वा मम सर्वपदं तथा ।<br>
शान्तिं कुरु पदद्वन्द्वं परविद्यामनन्तरम् ।<br>
द्विधाकृष्येति च ब्रूयात् त्रुट छिन्धीति च द्विधा ।<br>
सर्वादि च ततो जगद्वशमानय शब्दतः ।<br>
मायया स्वाहया युक्तो मन्त्रो बलिविधौ स्मृतः ततो रहस्यमालया<br>
निगदेनोपांशुना मानसेन वा अष्टोत्तरसहस्रं शतं वा जपेत् ।</p>
<p>तथा च-</p>
<p>अष्टोत्तरशतं जाप्यं यावज्जीवितसङ्ख्यया ।<br>
सहस्रं वा जपेद्देवि नित्यपूजाविधौ पुनः ।<br>
अशक्तश्चेद्विंशत्या न्यूनं न जपेत् ।</p>
<p>तथा च-</p>
<p>सहस्रं शतं विंशं वा जपेद्रहस्यमालया ॥ ७४ ॥</p>
<p>तत्र जपरहस्यम् यथा-</p>
<p>मूलाधारस्वाधिष्ठानमणिपूरकेषु यथाक्रमं<br>
बीजत्रयव्याप्तिं तडित्कोटिभास्वरां परस्परानुस्यूतां विभाव्य<br>
सर्वतेजोमयं फट्कारं विश्रान्तिमयं हृदि ध्यात्वा उच्चरेत् ।</p>
<p>तथा नीलतन्त्रे-</p>
<p>मन्त्रध्यानं प्रवक्ष्यामि जपात् सार्वज्ञदायकम् ।<br>
मन्त्रध्यानान्महेशानि शुध्यते ब्रह्महा यतः ।<br>
मूलचक्रे तु हृल्लेखां सूर्यकोटिसमप्रभाम् ।<br>
स्वाधिष्ठाने पीतवर्णं द्वितीयन्तु विभावयेत् ।<br>
नाभौ जीमूतसङ्काशं कूर्चबीजं महाप्रभम् ।<br>
अस्त्रवीबीजं हृदि ध्यायेत् कालाग्निसदृशप्रभम् ।<br>
मूलादिब्रह्मरन्ध्रे तु सर्वां विद्यां विभावयेत् ।<br>
सूर्यकोटिप्रतीकाशां योगिभिर्दृष्टपूर्विकाम् ।<br>
एवं यथाशक्ति जप्त्वा जपसमर्पणादि विसर्जनान्तं कर्म<br>
समापयेत् ॥ ७५ ॥</p>
<p>जपसमर्पणक्रमस्तु फेत्कारीये-</p>
<p>ततश्चार्घ्योदकेनैव देव्याश्च वामहस्तके ।<br>
जपं समर्पयेद्धीमान् गुह्यातिगुह्यमन्त्रकै ॥ ७६ ॥<br>
अस्य पुरश्चरणं लक्षजपः ।</p>
<p>तथा च एवं कृत्वा हविष्याशी जपेल्लक्षमनन्यधीः ।</p>
<p>तथा-</p>
<p>रहस्यमालामादाय लक्षमेकं सदा जपेत् ॥ ७७ ॥</p>
<p>रहस्यमाला यथा-</p>
<p>अकस्माद्विहिता सिद्धिर्महाशङ्खाख्यमालया ।<br>
पञ्चाशन्मणिभिर्माला निर्मिता सर्वसिद्धिदा ।</p>
<p>तथा-</p>
<p>कान्तेन रचिता सिद्धिर्महाशङ्खाख्यमालया ।<br>
महाशङ्खाभावे स्फाटिकी माला कर्त्तव्या ।</p>
<p>तथा च-</p>
<p>महाशङ्खेऽप्यशक्तश्चेत् स्फाटिकीमालया जपेत् ॥ ७८ ॥</p>
<p>महाशङ्खस्तु तन्त्रान्तरे-</p>
<p>नृललाटास्थिखण्डेन रचिता जपमालिका ।<br>
महाशङ्खमयीमाला ताराविद्याजपेप्रिया ।<br>
केर्णनेत्रान्तरस्थास्थि महाशङ्खः प्रकीर्तितः ।<br>
तुलसीगोमयस्पृष्टं तथा गङ्गोदेकेन च ।<br>
अस्पृश्यं तच्च जानीयात् शालग्रामशिलादिभिः ।<br>
तारामन्त्रेषु कुल्लुकाज्ञानमावश्यकम् ।</p>
<p>तथा च मत्स्यसूक्ते-</p>
<p>कुल्लुकां यो न जानाति महामन्त्रं जपेन्नरः ।<br>
पञ्चत्वं जायते तस्य अथवा वातुलो भवेत् ॥ ७९ ॥</p>
<p>मायातन्त्रे-</p>
<p>कुल्लुकां धारयेच्छीर्षे लिखित्वा भूर्जपत्रके ।<br>
राजद्वारे सभायाञ्च विजयी भवति ध्रुवमिति ॥ ८० ॥<br>
एवमुक्तेन जप्त्वा तु तद्दसांशेन होमयेत् ।<br>
तर्पणञ्चाभिषेकञ्च दशांशं विप्रभोजनम् ॥ ८१ ॥<br>
तर्पयेच्च परां देवीं तत्प्रकार इहोच्यते ॥ ८२ ॥</p>
<p>तथा च सिद्धसारस्वते-</p>
<p>एवं जपं पुरा कृत्वा दशांशमसितोपलैः ।<br>
आज्याक्तैर्जुहुयान्मन्त्रि तद्दशांशेन तर्पणम् ॥ ८३ ॥</p>
<p>तत्रैव-</p>
<p>एवं जपं पुरा कृत्वा दशांशमसितोपलैः ।<br>
आज्याक्तैर्जुहुयान्मन्त्री विल्वैर्वा जुहुयात्ततः ।<br>
कालागुरुद्रवोपेतैर्विमलैर्गन्ध वारिभिः ।<br>
तर्पयेच्च परां देवीं तत्प्रकार इहोच्यते ॥ ८४ ॥<br>
जले चावाह्य विधिवत् पाद्याद्यैरुदकात्मकैः ।<br>
सन्तर्प्य विधिवद्देवीं परिवारान्पृथक्पृथक् ॥ ८५ ॥</p>
<p>अभिषेको यथा-</p>
<p>देवीबुद्ध्या स्वमात्मानं सम्पूज्य साधकोत्तमः ।<br>
वारिणीं सिञ्चयामिति जलं मूर्ध्नि विनिक्षिपेत् ॥ ८६ ॥</p>
<p>अथ मन्त्रभेदाः -</p>
<p>एकवीराकल्पे-</p>
<p>लिखेत् खं कूर्चसंयुक्तं रोद्रं त्रैगुण्यमेव च ।<br>
विधिविष्णुमहेशानां स्वशक्त्या क्रमयोगतः ।<br>
एषा विद्या महाविद्या सर्वसिद्धिप्रदा मता ।</p>
<p>अस्यार्थः,-</p>
<p>खं खस्वरूपं न त्वाकाशबीजम् ।</p>
<p>तथा च तन्त्रे-</p>
<p>ऋद्धिसञ्ज्ञं समुद्धृत्य विन्दुनादविभूषितमिति वचनात् ।<br>
रौद्रं प्रासादं त्रैगुण्यं प्रणवं, विधिशक्तिर्वाग्भवं<br>
विष्णुशक्ती रमाबीजं महेशशक्तिर्भुवनेशीबीजम् ।<br>
ध्यानार्चन प्रकारश्च तारिण्याः पूर्ववद्भवेत् ॥ ८७ ॥ प्रणवं<br>
भुवनेश्वरीं हां कूर्चबीजं नमस्तारायै सकलदुस्तरं<br>
तारय तारय प्रणवयुग्मं वह्निजाया ।</p>
<p>तथा च नीलतन्त्रे-</p>
<p>प्रणवं पूर्वमुद्धृत्य हृल्लेखावीञ्जमुद्धरेत् ।<br>
गगनं शेषसंयुक्तं विन्दुनादविभूषितम् ।<br>
कूर्चबीजञ्च हृदयं तारायै च समुद्धरेत् ।<br>
सकलदुस्तरं तारय तारयेति ततः पुनः ।<br>
तारयुग्मं वह्निजाया मन्त्रोऽयं सुरपादपः ।<br>
ध्यानपूजादिकं सर्वं पूर्ववत्समुपाचरेत् ॥ ८८ ॥</p>
<p>अस्य पुरश्चरणं चतुर्लक्षजपः ।</p>
<p>तदुक्तं तत्रैव-</p>
<p>चतुर्लक्षजपेनास्याः सिद्धयोऽष्टौ भवन्ति हि ॥ ८९ ॥</p>
<p>मायातन्त्रे-</p>
<p>श्रीभगवानुवाच ।<br>
तारा चोग्रा महोग्रा च वज्रा काली सरस्वती ।<br>
कामेश्वरी भद्रकाली इत्यष्टौ तारिणी स्मृता ॥ ९० ॥</p>
<p>एतासां मन्त्रमाह-</p>
<p>उष्मवर्णगतोऽजीवो निगमस्वरसंयुतः ।<br>
नादविन्दुसमाक्रान्तस्तत्त्वरश्मिसमन्वितः ।<br>
कपिलो वामकर्णस्थो नादाढ्यो विन्दुशेखरः ।<br>
पार्श्वान्तञ्च तथा ञान्तं शरान्तं परिकीर्तितम् ॥ ९१ ॥<br>
मध्यादिमायाकवचं द्वितीयं मन्त्रमुद्धृतम् ॥ ९२ ॥ विपरीतं<br>
त्रिधा ज्ञेयं कूर्चाद्यञ्च तुरीयकम् ॥ ९३ ॥ मायादिकवचान्तञ्च<br>
पञ्चमं परिकीर्तितम् ॥ ९४ ॥ मायामध्यगतं षष्ठं<br>
द्वितीयान्तञ्च सप्तमम् ॥ ९५ ॥ अष्टमं कवचं मध्यमेकं<br>
भेदाष्टकं भवेत् ॥ ९६ ॥</p>
<p>अस्यार्थः-</p>
<p>उष्मवर्णोरेफः, अजीवो हकारः, निगमस्वर ईकारः,<br>
तत्त्वरश्मिर्वधूबीजं, कपिलो हकारः, पार्श्वः पकारः,<br>
तस्यान्तः फकारः, ञान्तष्टकारः, शरान्तं फडन्तं तेन<br>
पञ्चाक्षरः प्रकृतिः ।<br>
मध्यादीति तेन वधूर्माया कूर्चं फट् ।<br>
विपरीतमिती आद्यन्तबीजयोर्वैपरीत्यमत्र ।<br>
तेन कूर्चं वधूर्माया फट् ।<br>
कूर्चेति कूर्चं माया वधूः फट् ।<br>
मायादीति ।<br>
तेन माया वधूः फट् कूर्चम् ।<br>
मायेति तेन वधुर्माया फट् कूर्चम् ।<br>
द्वितीयेति तेन माया कूर्चं वधूः फट् ।<br>
अष्टमेति वधूः कूर्चं माया फट् ॥ ९७ ॥</p>
<p>ऋषि स्यादष्टकश्छन्दोऽनुष्टुप् च देवता तथा ।<br>
शम्भुपत्नी महेशानि चतुवर्गेषु योजयेत् ॥ ९८ ॥<br>
काललक्षं जपेन्मन्त्रमेवमुक्तेन वर्त्मना ॥ ९९ ॥<br>
ध्यानपूजादिकं सर्वं पूर्ववत्समुपाचरेत् ॥ १०० ॥<br>
त्र्यक्षरस्यैव भदोऽयं फटौ यत्र न तत्र वै ।<br>
जप्ये तु त्र्यक्षरं ज्ञेयं न्यासे सर्वं प्रतिष्ठितम् ।</p>
<p>मन्त्रान्तरम्-</p>
<p>प्रणवं तारे तु तारे तत्ता वह्निवल्लभा ।</p>
<p>तदुक्तं गान्धर्वे-</p>
<p>प्रणवं पूर्वमुद्धृत्य तारे तु तारे तथा ।<br>
तत्ता स्वाहेति मन्त्रोऽयं दशाक्षर उदाहृतः ॥ २ ॥</p>
<p>अस्या ध्यानं स्वतन्त्रतन्त्रे-</p>
<p>श्यामवर्णा त्रिनयनां द्विभुजां वरपङ्कजे ।<br>
दधानां बहुवर्णाभिर्बहुरूपाभिरावृताम् ।<br>
शक्तिभिः स्मेरवदनां स्मेरमौक्तिकभूषणाम् ।<br>
रत्नपादुकयोर्न्यस्तपादाम्बुजयुगां स्मरेत् ॥ ३ ॥<br>
अस्य पूजादिकं पूर्ववत्कार्यम् ।<br>
पुरश्चरणन्तु दशलक्षजपः ।</p>
<p>तदुक्तं तत्रैव-</p>
<p>वर्णलक्षं जपेद्धीमान्नियमेन यथाविधि ।<br>
दशांशं जुहुयान्मन्त्री घृताक्तै रक्तपुष्पकैः ॥ ४ ॥<br>
वाग्भवं भुवनेशानी प्रणवं पुनर्वाग्भवः भुवनेश्वरी<br>
फट् स्वाहा ।</p>
<p>तदुक्तं मातृकार्णवे-</p>
<p>वाग्भवं कुलदेवीञ्च तारकं वाग्भवं तथा ।<br>
हृल्लेखा चास्त्रमन्त्रान्ते वह्निजायावधिर्मनुः ।<br>
अष्टाक्षरो मनुः प्रोक्तौ वेदमातुरनुत्तमः ॥ ५ ॥ पञ्चाङ्गान्यस्य<br>
मन्त्रस्य पञ्चबीजैः प्रकल्पयेत् ।<br>
अस्त्रं शेषाक्षरैर्न्यस्य कृतकृत्यो भवेन्नरः ।<br>
ध्यानपूजादिकं सर्वं पूर्ववच्च समाचरेत् ॥ ६ ॥</p>
<p>मत्स्यसूक्ते-</p>
<p>प्रणवं पूर्वमुद्धृत्य पद्मे-युग्मं तथैव च ।<br>
महापद्मे पद्मं ब्रूयात्पद्मावति पदं ततः ।<br>
माये स्वाहेति मन्त्रोऽयं प्रोक्तः सप्तदशाक्षरः ॥ ७ ॥<br>
पूर्ववदुद्दिष्टा अर्द्धरात्रे चतुष्पथे ।<br>
जपमस्याश्चरेद्यस्तु स स्यादद्रुतकविस्तथा ॥ ८ ॥<br>
हंसः प्रणवं माया वधूबीजं कूर्चबीजं हंसः ।</p>
<p>तदुक्तं स्वच्छन्दसङ्ग्रहे-</p>
<p>शिवबीजं महेशानि शक्तिबीजं ततः परम् ।<br>
विन्दुसर्गसमायुक्तं वेदाद्यं तदधः क्रमात् ।<br>
माया स्त्री वर्गवीजान्ते हंसबीजमुदाहृतम् ।<br>
एषा अष्टाक्षरी विद्या कथिता भुवि दुर्लभा ॥ ९ ॥<br>
पञ्चाक्षरी च या विद्या हिंसाद्यन्ता महोदया ।<br>
केवलं त्वत्प्रसादेन तव स्नेहात् प्रकीर्तिता ।<br>
अनयोर्जपपूजादीन् पञ्चाक्षरीवदाचरेत् ॥ १० ॥</p>
<p>तन्त्रान्तरे-</p>
<p>लज्जायुगं वधूबीजं ततो दीर्घतनुच्छदम् ।<br>
सारेस्वतोऽपरो मन्त्रः सम्प्रोक्तश्चतुरक्षरः ।<br>
तदन्ते यदि फट्कारो मनुः पञ्चाक्षरो भवेत् ॥ ११ ॥</p>
<p>तथा-</p>
<p>तारशक्तिवधूबीजान्यन्ते दीर्घतनुच्छदम् ।<br>
अस्त्रमग्निवधूरन्ते मनुः सप्ताक्षरो भवेत् ।<br>
मन्त्रमात्रेष्वयं प्रोक्तस्तथा दीर्घेण वर्मणा पुटितञ्च<br>
वधूबीजमपरोऽसौ गुणाक्षरः ॥ १२ ॥</p>
<p>रहस्यपुरश्चरणम् ।</p>
<p>यथा-</p>
<p>अशक्तानाञ्च मे देव पुरश्चरणमुच्यताम् ।<br>
अथवान्यप्रकारेण पुरश्चरणमुच्यते ॥ १३ ॥<br>
कुजे वा शनिवारे वा नरमुण्डं समाहृतम् ।<br>
पञ्चगव्येन मिलितं चन्दनाद्यैर्विशेषतः ।<br>
निक्षिप्य भूमौ हस्तार्द्धमानतः कानने वने ॥ १४ ॥<br>
तत्र तद्दिवसे रात्रौ सहस्रं यदि मानतः ।<br>
एकाकी प्रजपेन्मन्त्री स भवेत् कल्पपादपः ॥ १५ ॥<br>
अथवान्यप्रकारेण पुरश्चरणमिष्यते ।<br>
शवमानीय तद्वारे तेनैव परिखन्यते ।<br>
तद्दिनात्तद्दिनं यावत्तावदष्टोत्तरं शतम् ।<br>
स भवेत् सर्वसिद्धीशो नात्र कार्या विचारणा ॥ १६ ॥<br>
अथवान्यप्रकारेण पुरश्चरणमिष्यते ।<br>
अष्टम्याक्ष चतुर्दश्यां पञ्चयोरुभयोरपि ।<br>
सूर्योदयं समारभ्य यावत् ।<br>
सूर्योदयान्तरम् ।<br>
तावज्जप्त्वा निरातङ्कः सर्वसिद्धिश्वरो भवेत् ॥ १७ ॥<br>
अथवान्यप्रकारेण पुरश्चरणमिष्यते ।<br>
शरत्काले चतुर्थ्यादि नवम्यन्तं विशेषतः ।<br>
भक्तितः पूजयित्वा तु रात्रौ तावत् सहस्रकम् ।<br>
जपेदेकाकी विजने केवलं तिमिरालये ।<br>
अष्टम्यादिनवम्यन्तमुपवासपरो भवेत् ॥ १८ ॥</p>
<p>मुण्डमालतन्त्रे-</p>
<p>कृष्णाष्टमीं समारभ्य यावत्कृष्णाष्टमी भवेत् ।<br>
सहस्रसङ्ख्यजप्तेन पुरश्चरणमिष्यते ॥ १९ ॥<br>
कृष्णां चतुर्दशीं प्राप्य नवम्यन्तं महोत्सवे अष्टमी-<br>
नवमीरात्रौ पूजां कुर्याद्विशेषतः ॥ २० ॥<br>
दशम्यां पारणं कुर्यान्मत्स्यमांसादिभिर्युतम् ।<br>
षटसहस्रं जपेन्नित्यं भक्तिभावपरायणः ॥ २१ ॥<br>
चतुर्दशीं समारभ्य यावदन्या चतुर्दशी ।<br>
तावज्जप्ते महेशानि पुरश्चरणमिष्यते ।<br>
केवलं जपमात्रेण मन्त्राः सिद्धा भवन्ति हि ॥ २२ ॥<br>
सूर्योदयं समारभ्य यावत् सूर्योऽस्तगो ।<br>
भवेत्तावज्जप्त्वामहेशानि पुरश्चरणमिष्यते ॥ २३ ॥</p>
<h2 id="वरसधनम">वीरसाधनम्</h2>
<p>अथ वीरसाधनम्</p>
<p>तदुक्तं वीरतन्त्रे-</p>
<p>ऽष्टम्याञ्च चतुर्दश्यां पक्षयोरुभयोरपि ।<br>
कृष्णपक्षे विशेषेण साधयेद्वीरसाधनम् ॥ २४ ॥ तत्सार्द्धप्रहरे<br>
यामे गते च सुरसुन्दरि ।<br>
शवं वापि चितां वापि नीत्वा गत्वा यथासुखम् ।<br>
साधयेत् स्वहितं मन्त्री मन्त्रध्यानपरायणः ॥ २५ ॥<br>
भयं नैव तु कर्तव्यं हास्यं तत्र विवर्जयेत् ।<br>
चतुर्दशिं न वीक्षेत मन्त्रमेव समभ्यसेत् ॥ २६ ॥</p>
<h2 id="पजदरवयम">पूजाद्रव्यम्</h2>
<p>अथ पूजाद्रव्यम्-</p>
<p>सामिषान्नं गुडं छागं सुरापायसपिष्टकम् ।<br>
नानाफलञ्च नैवेद्यं स्वस्वकल्पोक्तसाधितम् ॥ २७ ॥ चिन्तास्थानं<br>
समानीय सुहृद्भिः शस्त्रपाणिभिः ।<br>
समामगुणसम्पन्नैः साधयेद्वीतभीः स्वयम् ॥ २८ ॥</p>
<p>तथा च योगिनीहृदये-</p>
<p>बल्यर्थं सामिषान्नञ्च गुडं छागं तथा मधु ।<br>
पिष्टक परमान्नञ्च पयो मूलं फलं तथा ॥ २९ ॥ सप्तपात्रं<br>
बलिं कृत्वा चतुःपात्रं चतुर्दिशि ।<br>
पात्रत्रयं सदा मध्ये स्थापयेन्मनुनामुना ।<br>
गुरुं वा भ्रातरं वापि ब्राह्मणान् वापि सुव्रतान् ।<br>
अन्यानपि च रक्षार्थं किञ्चिद्दूरे निवेशयेत् ॥ ३० ॥</p>
<p>चितालक्षणम् ।</p>
<p>यथा-</p>
<p>असंस्कृता चिता ग्राह्या न तु संस्कारसंस्कृता ।<br>
चाण्डालादिषु सम्प्राप्ता केवलं शीघ्रसिद्धिदा ॥ ३१ ॥</p>
<p>अथाधिकारिलक्षणम् यथा-</p>
<p>महाबलो महाबुद्धिर्महासाहसिकः शुचिः ।<br>
महास्वच्छो दयावांश्च सर्वभूतहिते रतः ॥ ३२ ॥<br>
ततः सामान्यार्घ्यं विधाय स्वस्तिवाचनपूर्वकं सङ्कल्पं<br>
कुर्यात् ।</p>
<p>यथा-</p>
<p>ओमेद्येत्यादि अमुकगोत्रः श्री-अमुकदेवशर्मा<br>
अमुकमन्त्रसिद्धिकामः श्मशानसाधनमहं करिष्ये ।<br>
इति सङ्कल्प्य-वस्त्रालङ्कारभूषणाद्यैर्भूषितः<br>
पूर्वदिङ्मुखः ।<br>
अस्त्रान्तमूलमन्त्रेण प्रोक्षणं यागभूमिषु मूलमन्त्रेण<br>
फट्कारान्तेनेत्यर्थः ।<br>
गुरुपादरजो ध्यात्वा गणेशं वटुकं तथा ।<br>
योगिनीं मातृकाञ्चैव वामपादपुरःसरम् ।</p>
<p>तथा च-</p>
<p>गणेशादिकं सम्पूज्य अस्त्रमन्त्रेणात्मानं संरक्ष्य ।</p>
<p>तथा च-</p>
<p>अस्त्रमन्त्रेण मन्त्रज्ञो रक्षामात्मनि कारयेत् ।<br>
ततः पुष्पाञ्जलित्रयं चितायां क्षिपेत् ।</p>
<p>तदुक्तं वारतन्त्रेण-</p>
<p>ये चात्र संस्थिता देवा राक्षसाश्च भयानकाः ।<br>
पिशाचाः सिद्धयो यक्षा गन्धर्वाप्सरसां गुणाः ।<br>
योगिन्यो मातरो भूताः सर्वाश्च खेचरा स्त्रियः ।<br>
सिद्धिदास्ता भवन्त्यत्र तथा च मम रक्षकाः ।<br>
प्रणम्य मनुनानेन पुष्पाञ्जलित्रयं क्षिपेत् ॥ ३३ ॥<br>
श्मशानाधिपतिं पश्चाद्भैरवं कालभैरवम् ।<br>
महाकालं यजेत् पश्चात् पूर्वादिदिक्चतुष्टये ।<br>
शब्दबीजं ततः पश्चात् श्मशानाधिप तत्परम् ।<br>
इममन्ते सामिषान्नबलिं गृह्ण ततः परम् ।<br>
गृह्ण गृह्णापयद्वन्द्वं विघ्ननिरावरणं ततः ।<br>
कुरु सिद्धिं ममान्तञ्च प्रयच्छ स्वाहयान्वितम् ।<br>
प्रणवाद्येन मनुना प्रथमो बलिरोरितः ।<br>
(१) मायास्ते भैरवात् पश्चाद्भयानक ततः परम् ।<br>
पूर्ववद्बलिमुद्धृत्य दक्षिणे बलिमाहरेत् ।<br>
(२) पश्चिमे कालदेवाय प्रणवाद्येन कल्पयेत् ।<br>
शवान्ते कालशब्दान्ते भैरवेति ततः परम् ।<br>
श्मशानाधिप इत्येवं पूर्ववच्चोत्तरे हरेत् ॥<br>
(३) हूमन्ते च महाकालात्पश्चात् पूर्ववदुच्चरेत् ।<br>
श्मशानाधिप इत्येवः पूर्ववद्बलिमाहरेत् (४) ।<br>
पाद्यादिभिश्च मन्त्रज्ञो बलिं पश्चान्निवेदयेत् ।</p>
<p>तद्यथा-</p>
<p>श्मशानाधिपतिं पञ्चोपचारैः सम्पूज्यानेन मन्त्रेण बलिं<br>
दद्यात् ।</p>
<p>तद्यथा-</p>
<p>ॐ हूं श्मशानाधिप इमं सामिषान्नबलिं गृह्ण गृह्ण<br>
गृह्णापय गृह्णापय विघ्ननिवारणं कुरु सिद्धिं मम प्रयच्छ<br>
स्वाहा ।<br>
ततो भैरवं पूर्ववत् सम्पूज्य दक्षिणस्यां ह्रीं भैरव<br>
भयानक इमं सामिषान्नबलिमित्यादि ।<br>
ततः पश्चिमे कालभैरवं सम्पूज्य हूं कालभैरव<br>
श्मशानाधिप इमं सामिषान्नबलिमित्यादि ।<br>
उत्तरे महाकालमभ्यर्च्य हूं महाकाल श्मशानाधिप इमं<br>
सामिषान्नबलिमित्यादि ।<br>
चितामध्ये ततो दद्याद्वलित्रयमनुत्तमम् ।<br>
कालरात्रि महाकालि कालिके घोरनिःस्वने ।<br>
गृहाणेमं बलिं मातर्देहि सिद्धिमनुत्तमाम् ।<br>
कालिकायै बलिं दत्त्वा भूतनाथाय दापयेत् ।<br>
शब्दान्ते भूतनाथान्ते श्मशानाधिप इत्यपि ।<br>
प्रणवाद्येन मनुना दापयेद्वलिमुत्तमम् ।<br>
शब्दान्ते तु सर्वगणनाथान्ते चाधिपाय च ।<br>
श्मशानमस्तके दत्त्वा पूर्ववच्च समुद्धरेत् ।<br>
ताराद्येन बलिं दत्त्वा पञ्चगव्येन सुन्दरि ।<br>
अद्भिश्च प्रोक्षणं कृत्वा पीतवस्त्रं न्यसेत्ततः ।<br>
भूर्जे वा वटपत्रे वा तत्र पीठमनुं न्यसेत् ।<br>
पीठमास्तीर्य तस्मिन् वै वद्धवीरासनस्ततः ।<br>
वीरार्दनेन मनुना रक्षां दिक्षु प्रकल्पयेत् ।</p>
<p>अस्यार्थः-</p>
<p>श्मशानास्थ्यादिकं पञ्चगव्येन सम्प्रोक्ष्य, भूर्जपत्रादौ<br>
तत्तत्कल्पोक्तपीठमन्त्रं लिखित्वा तत्र<br>
व्याघ्रचर्मादिपीठमास्तीर्यं तत्र वीरासनक्रमेणोपविश्य,<br>
वीरार्दनेन मन्त्रेणचतुर्दिक्षु रक्षां कुर्यात् ॥ ३४ ॥</p>
<p>वीरार्दनमन्त्रस्तु-</p>
<p>हूं हूं ह्रीं ह्रीं कालिके घोरदंष्ट्रे प्रचण्डे चण्डनायिके<br>
दानवान् दारय हन हन शव-शरीरे महाविघ्नं छेदय छेदय<br>
स्वाहा हूं फडिति ।<br>
अनेन मन्त्रितं लोष्ट्रं दशदिक्षु विनिक्षिपेत् ।<br>
तन्मध्ये भैरवो देवो न विघ्नैः परिभूयते ।</p>
<p>नीलतन्त्रे-</p>
<p>कूर्चद्वयं ततो देवि मायायुग्मं ततः परम् ।<br>
कालिके घोरदंष्ट्रे च प्रचण्डे चण्डनायिके ।<br>
दानवान् दारयेत्युक्त्वा हनेति द्वितयं पुनः ।<br>
शवशरीरे महाविघ्नं छेदयं द्वितयं पुनः ।<br>
द्विठान्तो वर्म चास्त्रान्तो वीरार्दनमनुर्मतः ॥ ३४ क ॥<br>
यदि प्रमादाद्देवेशि साधको भयविह्वलः ।<br>
ततस्तैस्तैः सुहृद्वर्गै रक्षितो नाभिभूयते ॥ ३५ ॥<br>
सितार्ककर्पूरसितवाट्यालकतूलैवेर्तिकां निर्माय, तत्र प्रदीपं<br>
संस्थाप्य, देव्यस्त्रेभ्यो नमः इत्यस्त्रं सम्पूज्य,<br>
अधस्थात्ज्वलत्प्रदीपं निखनेत् ।</p>
<p>तथा च-</p>
<p>अर्केन्दुसितवाट्यालतूलैर्निर्मितवर्तिकाम् ।<br>
प्रदीपं तत्र संस्थाप्य अस्त्रं तत्र प्रपूजयेत् ।<br>
हते तस्मिन् महादीपे विघ्नैश्च परिभूयते ।<br>
तदधश्चास्त्रमन्त्रेण निखनेत्कुलदीपकम् ॥ ३६ ॥<br>
ततस्तत्कल्पोक्तभूतशुद्ध्यादिन्यासजालं विधाय इष्टदेवतां<br>
सम्पूज्य, सङ्कल्पमन्त्रं जपेत् ।</p>
<p>सङ्कल्पस्तु-</p>
<p>अद्येत्यादि अमुकगोत्रः श्री-अमुदेवशर्मा अमुकमन्त्रसिद्धिकामः<br>
अमुकमन्त्रस्यामुकसङ्ख्यकजपमहं करिष्ये इति सङ्कल्प्य,<br>
देवताध्यानपुरःसरं मन्त्रं जपेत् ॥</p>
<p>तथा च-</p>
<p>तत्तत्कल्पविधानेन भूतशुद्ध्यादिकं चरेत् ।<br>
षोढां वा तारकं वापि विन्यस्य पूजयेत्ततः मन्त्रध्यानपरो<br>
भूत्वा जपेन्मन्त्रमनन्यधीः ॥ ३७ ॥</p>
<p>जपनियमस्तु-</p>
<p>एकाक्षरी यदि भवेद्दिक्सहस्रं ततो जपेत् ।<br>
द्व्यक्षरेऽष्टसहस्रं स्यात्त्र्यक्षरे चायुतार्द्धकम् ।<br>
अतःपरन्तु मन्त्रज्ञो गजान्तकसहस्रकम् ।<br>
निशायां वा समारभ्य उदयान्तं समाचरेत् ।<br>
गजान्तकमिति अष्टोत्तरसहस्रमित्यर्थः ॥ ३८ ॥<br>
यद्यसह्यभयं जायते कर्णे नेत्रे वस्त्रेण बन्धयेत् ।<br>
ततोऽर्द्धरात्रिपर्यन्तं यदि किञ्चिन्न लक्ष्यते ।<br>
जयदुर्गाख्यमनुना तेनैव सर्षपान् क्षिपेत् ।</p>
<p>जयदुर्गामन्त्रस्तु-</p>
<p>ॐ दुर्गे दुर्गे रक्षणि स्वाहा ।<br>
ॐ तिलोऽसि सोमदेवत्यो गोसवस्तृप्तिकारकः ।<br>
पितॄणां स्वर्गदाता त्वं मर्त्यानां मम रक्षकः ।<br>
भूतप्रेतपिशाचानां विघ्नेषु शान्तिकारकः ।<br>
इति पठित्वा ईशानादिचतुर्दिक्षु तिलांश्च निक्षिपेत् ।<br>
ततः सप्तपदं गत्वा तत्रैव संविशेत् ।<br>
पुनर्देवता सम्पूज्य जपेत् ॥ ३९ ॥<br>
ततो यदि वरं वरयेति वदेत्तदा सत्यं कारयेत् ।</p>
<p>तथा च-</p>
<p>वरं वरय चेत्युक्ते साधकः स्थिरमानसः ।<br>
सत्यन्तु कारयित्वा च वरयेद्वरमुत्तमम् ॥ ४० ॥<br>
जपादौ तु बलिं दत्त्वा पश्चादपि बलिं हरेत् ।<br>
जपान्ते जपमध्ये वा देहि देहीति भाषिते ।<br>
तदापि च बलिं दद्यान्महिषं वापि छागलम् ।<br>
बलिञ्च यवापिष्टमयेन ॥ ४१ ॥<br>
यदा बलिं प्रार्थयते नरं कुञ्जरमेव वा ।<br>
दिनान्तरेऽपि दास्यामि स्वीकृत्य स्वगृहं व्रजेत् ॥ ४२ ॥<br>
अपरेऽह्नि ततो दद्यात्पिष्टेन नरकुञ्जरान् ।<br>
पिष्टेनेति यवधान्योद्भवेनेत्यर्थः ॥ ४३ ॥</p>
<p>तथा च तन्त्रान्तरे-</p>
<p>यवक्षोदमयं वापि शालिक्षोदमयन्तथा ।<br>
चन्द्रहासेन विधिवत्तत्तन्मन्त्रेण घातयेत् ॥ ४४ ॥</p>
<p>योगिनीहृदये-</p>
<p>जपान्ते तु बलिं दद्याद्देवतायै यथाविधि ।<br>
महिषं छागलं वापि गृहीत्वा वरमेव च ।<br>
गृहं गच्छेत्स्वसुहृदा सार्द्धं संहृष्टमानसः ।<br>
ततो दक्षिणां दद्यात् ।<br>
समाप्य साधनं देवि दक्षिणां विभवावधि ।<br>
गुरवे गुरुपुत्राय तत्पत्न्यै वा निवेदयेत् ॥ ४५ ॥</p>
<h2 id="शवसधनम">शवसाधनम्</h2>
<p>अथ शवसाधनम् -</p>
<p>तत्र स्थाननियममाह भावचूडामणौ-</p>
<p>शून्यागारे नदीतीरे पर्वते निर्जनेऽपि वा ।<br>
विल्वमूले श्मशाने वा तत्समीपे वनस्थले ॥ ४६ ॥<br>
अष्टम्याञ्च चतुर्दश्याम् पक्षयोरुभयोरपि ।<br>
भौमवारे तमिस्रायां साधयेत् सिद्धिमुत्तमाम् ॥ ४७ ॥<br>
माषभक्तञ्च बल्यर्थं धूपदीपादिकन्तथा ।<br>
तिलाः कुशाः सर्षम्पाश्च स्थापनीयाः प्रयत्नतः ॥ ४८ ॥<br>
ततः पूर्वोक्तान्यतमस्थानं गत्वा सामान्यार्घ्यं विधाय,<br>
पूर्वमुखो मूलान्ते फट्कारं दत्त्वा, यागभूमिं सम्प्रोक्ष्य,<br>
गुरुं गणेशं वटुकं योगिनीञ्च चतुर्दिक्षु पूर्वादितः<br>
सम्पूज्य, पूर्वोक्तवीरार्दनमन्त्रं भूमौ विलिख्य, ये चात्रेत्यादि<br>
� पूर्वोक्त-क्रमेण पुष्पाञ्जलित्रयं दत्त्वा प्रणम्य<br>
श्मशानाधिपतिभ्यः पूर्वोक्तक्रमेण पूर्ववद्बलिं दत्वा<br>
अघोरमन्त्रेण शिखाबन्धनं विधाय, सुदर्शनमन्त्रान्ते<br>
आत्मानं रक्ष रक्षेति हृदि हस्तं दत्त्वा, आत्मरक्षां कुर्यात् ।</p>
<p>अघोरसुदर्शनमन्त्रौ तु-</p>
<p>ॐ ह्रीं स्फुर स्फुर प्रस्फुर प्रस्फुर घोर घोरतर तनुरूप चट<br>
चट प्रचट प्रचट कह कह वम वम बन्ध बन्ध घातय<br>
घातय हूं फट् ॐ सहस्रारे हूं फट् ॥ ४९ ॥<br>
ततः पूर्वोक्तक्रमेण भूतशुद्धिं न्यासजालञ्च विधाय,<br>
जयदुर्गा मन्त्रेण दिक्षु सर्षपान्विकीर्य तिलोऽसीति मन्त्रेण तिलांश्च<br>
विकीर्य, विहितशवसमीपं गच्छेत् ॥ ५० ॥</p>
<p>विहितशवो यथा भावचूडामणौ-</p>
<p>यष्टिविद्धं शूलविद्धं खड्गविद्धं जले मृतम् ।<br>
वज्रविद्धं सर्पदष्ष्टं चाण्डालञ्चाभिभूतकम् ।<br>
तरुण सुन्दरं शूरं रणे नष्टं समुज्ज्वलम् ।<br>
पलायनविशून्यन्तु सम्मुखे रणवर्तिनाम् ॥ ५१ ॥</p>
<p>भैरवतन्त्रेऽपि-</p>
<p>यष्टिप्रभृतिविद्धं वा चाभिभूतं जले मृतम् ।<br>
शवमानीयं कर्तव्यं नाहरेत्स्वेच्छाया मृतम् ।<br>
स्त्रीवश्यं पतितास्पृश्यं नयवर्जं हि तूवरम् अव्यक्तलिङ्गं<br>
कुष्ठिं वा वृद्धभिन्नं शवं हरेत् ।<br>
न दुर्भिक्षमृतञ्चापि न पर्युषितमेव वा ।<br>
स्त्रीजनञ्चेदृशं रूपं सर्वथा परिवर्जयेत् ॥ ५२ ॥</p>
<p>कालीतन्त्रेऽपि-</p>
<p>ब्राह्मणं गोमयं त्यक्त्वा साधयेद्वीरसाधनम् ।<br>
महाशवाः प्रशस्ता स्युः प्रधाने वीरसाधने ।<br>
क्षुद्रप्रयोगकर्तृणां प्रशस्ताः सर्वसिद्धये ॥ ५३ ॥<br>
एवमुक्तं शवं गृहीत्वा मूलमन्त्रेण पूजास्थानमानयेत् ।<br>
तत्समीपं गत्वा ॐ फट् इति शवमभ्युक्ष्य ॐ हूं मातृकाय<br>
नमः फडिति पुष्पाञ्जलित्रयं दत्त्वा शवं स्पृष्ट्वा प्रणमेत् ।</p>
<p>तदुक्तं भावचूडामणौ-</p>
<p>प्रणवाद्यस्त्रमन्त्रेण शवस्य प्रोक्षणञ्चरेत् ।<br>
प्रणवं कूर्चबीजञ्च मृतकाय नमश्च फट् ।<br>
पुष्पाञ्जलित्रयं दत्त्वा प्रणमेत् स्पर्शपूर्वकम् ॥ ५४ ॥</p>
<p>प्रणाममन्त्रस्तु-</p>
<p>वीरेश परमानन्द शिवानन्द कुलेश्वर ।<br>
आनन्दभैरवाकार देवीपर्यङ्कशङ्कर ।<br>
वीरोऽहं (शिवोऽहं) त्वां प्रपद्यामि उत्तिष्ठ चण्डिकार्चने ।<br>
अनेन शवमन्त्रेण प्रणम्य क्षालयेत्शवम् ।<br>
ॐ हूं मृतकाय नमः अनेन क्षालयित्वा, सुगन्धिजलेन<br>
स्नापयित्वा, वाससा जलमुत्तोल्य, धूपैर्धूपयित्वा चन्दनादिना<br>
शवं प्रलिप्य, शवस्य कटिदेशं घृत्वा, पूजास्थानं<br>
समानयेत् ।</p>
<p>तदुक्तं कालीतन्त्रे-</p>
<p>तारं शब्दं मृतकाय नमोऽन्तं मन्त्रमुच्चरेत् ।<br>
शवस्य स्नानमन्त्रोऽयमित्यादि ।</p>
<p>भावचूडामणौ-</p>
<p>धूपेन धूपितं कृत्वा गन्धादिना विलिख्य च ।<br>
रक्ताक्तो यदि देवेशि भक्षयेत्कुलसाधकम् ॥ ५५ ॥<br>
ततः कुशशय्यां कृत्वा पूर्वशिरसं कृत्वा शवं स्थापयेत् ।</p>
<p>तदुक्तं तत्रैव-</p>
<p>कुशशय्यां परिष्कृत्य तत्र संस्थापयेच्छवम् ।<br>
तत-एला-लवङ्ग-कर्पूर-जाती-खादिरामार्द्रकम् ।<br>
ताम्बूलं तन्मुखे दत्त्वा शवं कुर्यादधोमुखम् ।<br>
तत्पृष्ठ चन्दनेनापि विलिप्य प्रयतः सुधीः ।<br>
बाहुमूलादिकट्यन्तं चतुरस्रं विधाय च ।<br>
मध्ये पद्मे पद्मं चतुर्द्वारं दलाष्टकसमन्वितम् ।<br>
पीठमन्त्रं लिखेन्मध्ये तत्तत्कल्पविधानतः ।<br>
ततः ॐ ह्रीं फडिति मन्त्रेण तत्तत्कल्पोक्तपीठमन्त्रं लिखेत्तदुपरि<br>
कम्बलाद्यासनं न्यसेत् ।</p>
<p>तन्त्रान्तरे-</p>
<p>गत्वा शवस्य सान्निध्यं धारयेत्कटिदेशतः ।<br>
यद्युपद्रावयेत्तस्य दद्यान्निष्ठीवनं शवे ।<br>
पुनः प्रक्षालनं कृत्वा जपस्थाने समानयेत् ॥ ५६ ॥<br>
ततो द्वादशाङ्गुल-यज्ञकाष्ठानि दशदिक्षु पूर्ववत्<br>
संस्थाप्य, इन्द्रादिदशदेवताः सम्पूज्य सामिषान्नेन बलिं<br>
दद्यात् ।</p>
<p>तदुक्तं तन्त्रान्तरे-</p>
<p>द्वादशाङ्गुलमानानि यज्ञकाष्ठानि दिक्षु च ।<br>
संस्थाप्य पूजयेत्तत्र क्रमादिन्द्रादिदेवताः ॥ ५६ क ॥</p>
<p>तत्रायं क्रमः-</p>
<p>ॐ लाम् इन्द्राय सुराधिपतये ऐरावत वाहनाय वज्रहस्ताय<br>
सशक्तिपारिषदाय सपरिवाराय नमः, इति पाद्यादिभिः सम्पूज्य<br>
बलिं दद्यात् ।<br>
बीजमिन्द्राय संलिख्य सुराधिपतये ततः ।<br>
इमं बलिं गृह्ण-युग्मं गृह्णापय युगं ततः ।<br>
विघ्ननिवारणं कृत्वा सिद्धं प्रयच्छ ठद्वयम् ।<br>
अनेन मनुना पूर्वे बलि दद्याच्च सामिषम् ।<br>
स्वस्वनामादिकं कृत्वा पूर्ववद्बलिमाहरेत् ।<br>
सर्वेषां लोकपालानां ततः साधकसत्तमः ।<br>
ॐ लाम् इन्द्राय सुराधिपतये इमं बलिं गृह्ण गृह्ण गृह्णापय<br>
गृह्णापय विघ्ननिवारणं कृत्वा मम सिद्धिं प्रयच्छ स्वाहा ।<br>
एष माषभक्तबलिः ॐ लाम् इन्द्राय स्वाहा ।<br>
ॐ राम् अग्नये तेजोऽधिपतये मेषवाहनाय सपरिवाराय<br>
शक्तिहस्ताय सायुधाय नमः ।<br>
इति सम्पूज्य ॐ राम् अग्नये तेजोऽधिपतये इत्यादिना बलिं दद्यात् ।<br>
ॐ यां यामाय प्रेताधिपतये दण्डहस्ताय महिषवाहनाय<br>
सायुधायेत्यादिना सम्पूज्य ॐ यां यमाय प्रेताधिपतये बलिं<br>
दद्यात् ।<br>
ॐ क्षां निर्-ऋतये रक्षोऽधिपतये असिहस्ताय सवाहनाय<br>
सपरिवाराय इत्यादिना सम्पूज्य, ॐ क्षां निर्-ऋतये रक्षोऽधिपतये<br>
इत्यादिना बलिं दद्यात् ।<br>
ॐ वां वरुणाय जलाधिपतये पाशहस्ताय मकरवाहनाय<br>
सायुधाय इत्यादिना सम्पूज्य, ॐ वां वरुणाय जलाधिपतये<br>
इत्यादिना बलिं दद्यात् ।<br>
ॐ यां वायवे प्राणाधिपतये हरिणवाहनायाङ्कुशहस्ताय<br>
इत्यादिना सम्पूज्य, ॐ यां वायवे प्राणाधिपतये इत्यादिना बलिं<br>
दद्यात् ।<br>
ॐ कुबेराय यक्षाधिपतये गदाहस्ताय नरवाहनाय सपरिवाराय<br>
इत्यादिना सम्पूज्य, ॐ कुबेराय यक्षाधिपतये इत्यादिना बलिं<br>
दद्यात् ।<br>
ॐ हाम् ईशानाय भूताधिपतये शूलहस्ताय वृषवाहनाय<br>
सपरिवाराय इत्यादिना पूर्ववत् सम्पूज्य, ॐ हाम् ईशानाय<br>
भूताधिपतये इत्यादिना बलिं दद्यात् ।<br>
इन्द्रेशानयोर्मध्ये ॐ हां ब्रह्मणे प्रजाधिपतये<br>
हंसवाहनाय पद्महस्ताय सपरिवाराय इत्यादिना सम्पूज्य, ॐ<br>
आं ब्रह्मणे प्रजाधिपतये हंसवाहनाय इत्यादिना बलिं दद्यात्<br>
।<br>
नैर्-ऋतवरुणयोर्मध्ये ॐ अम् अनन्ताय नागाधिपतये चक्रहस्ताय<br>
रथवाहनाय सपरिवाराय इत्यादिना सम्पूज्य, ॐ अम् अनन्ताय<br>
नागाधिपतये सायुधाय इत्यादिना सम्पूज्य बलिं दद्यात् ।<br>
ततः सर्वभूतबलिं दद्यात् ।<br>
सर्वत्र सामिषान्नेन ।</p>
<p>ततः-</p>
<p>अधिष्ठातृदेवताभ्यो बलिञ्च स्मारयेत्ततः ।<br>
चतुःषष्टियोगिनीभ्यो डाकिनीभ्योऽपि सन्दिशेत् ॥ ५७ ॥</p>
<p>अथ पूजासामग्रीं समीपे दूरे चोत्तरसाधकं संस्थाप्य,<br>
मूलान्ते ह्रीं फट् शवासनाय नमः इति शव सम्पूज्य, ह्रीं<br>
फडन्तमूलमुच्चार्य, अश्वारोहणक्रमेण शवोपर्युपविश्य,<br>
स्वपदतले कुशान्दत्त्वा शवकेशान् प्रसार्य, जुटिकां बद्ध्वा,<br>
गुरुं गणपति देवञ्च नमस्कृत्य प्राणायामषडङ्गन्यासौ<br>
कृत्वा, पूर्ववत् वीरार्दनमन्त्रेण दशदिक्षु लोष्ट्रान्निक्षिप्य<br>
सङ्कल्पं कुर्यात् ।<br>
अद्येत्यादि अमुकगोत्रः श्री-अमुदेवशर्मा अमुकदेवतायाः<br>
सन्दर्शनकामः अमुकमन्त्रस्यामुकसङ्ख्यजपमहं करिष्ये ।<br>
इति सङ्कल्प्य ॐ ह्रीम् आधारशक्तिकमलासनाय नमः इत्यासनं<br>
सम्पूज्य, स्ववामतः शवसमीपे अर्घ्यपात्रादिकं संस्थाप्य,<br>
शवजुटिकायां पीठपूजां कृत्वा, षोडशोचारैर्दशोपचारैः<br>
पञ्चोपचारैर्वा देवीं सम्पूज्य, शवमुखे देवीं गन्धादिना<br>
सन्तर्पयेत् ।<br>
ततः शवादुत्थाय सम्मुखे गत्वा मन्त्रं पठेत् ।<br>
ॐ वशो मे भव देवेश मम वीरासिद्धिं देहि देहि महाभाग<br>
कृताश्रयपरायण ।</p>
<p>ततः शवचरणौ पट्टसूत्रेण वद्धा मूलेन दृढं बन्धयेत् ।<br>
ॐ मद्वशो भव देवेश वीरसिद्धिकृतास्पद ।<br>
भीम भीरुभयाभाव भवमोचन भावुक ।<br>
त्राहि मां देवदेवेश शूराणामधिपाधिप ।</p>
<p>इत्यनेन शवस्य पादमूले त्रिकोणं यन्त्रं लिखेत् ।<br>
ततः शवोपर्युपविश्य हस्तद्वयं पार्श्वयोः प्रसार्य, तदुपरि<br>
कुशान् दत्त्वा, तत्र स्वपादौ निधाय पुनः प्राणायामत्रयं<br>
कृत्वा, शिरसि गुरुं विभाव्य, हृदये देवीं ध्यात्वा, ओष्ठौ<br>
सम्पुटौ कृत्वा, विहितमालया मौनी भूत्वा विगतभीर्जपेत् ।<br>
अत्र श्मशानसाधनक्रमेण जपः कार्यः ॥ ५८ ॥<br>
यद्यर्द्धरात्रपर्यन्त किञ्चिन्न लक्ष्यते, तदा<br>
पूर्ववत्सर्षपतिलविकिरणं सप्तपदगमनञ्च कृत्वा जपं कुर्यात्<br>
।<br>
भये जाते सति एवं फठेत् ॥ ५८ क ॥<br>
चलच्छवाद्भयं नास्ति भये जाते वदेत्ततः ।<br>
यत्प्रार्थय बलित्वेन दातव्यं कुञ्जरादिकम् ।<br>
दिनान्तरे च दास्यामि स्वनाम कथयस्व मे ।<br>
इत्युक्त्वा संस्कृतेनैव निर्भयश्च पुनर्जपेत् ततश्चेन्मधुरं वक्ति<br>
वक्तव्यं मधुरं ततः ।<br>
ततः सत्यं करयित्वा वरञ्च प्रार्थयेत्ततः ।<br>
यदि सत्यं न कुरुते वरं वा न प्रयच्छति ।<br>
तदा पुनर्जपेद्धीमानेकाग्रमानसस्तथा ।</p>
<p>अस्यार्थः-</p>
<p>यदि जपकाले आकाशगत्या कुञ्जरादिकं प्रार्थयते तदा दिनान्तरे<br>
दास्यामि मम स्थाने स्वनाम कथय इत्युक्त्वा पुनर्जपेत् ।<br>
यदि स्वनाम मधुरं कथयति, तदा त्वम् अमुक इति सत्यं कुरु ।<br>
कृते सत्ये वरं प्रार्थयेत् ।<br>
यदि कदाचिदपि सत्यं न करोति वरं वा न प्रयच्छति, तदा<br>
पुनर्जपेत् ।</p>
<p>तथा च-</p>
<p>सत्ये कृते वरं लब्ध्वा सन्त्यजेच्चजपादिकम् ।<br>
फलं जातमिति ज्ञात्वा जुटिकां मोचयेत्ततः ।<br>
शवं प्राक्षाल्य संस्थाप्य मोचयेत्पादबन्धनम् ।<br>
पादचक्रं मोचयित्वा पूजाद्रव्यं जले क्षिपेत् ।<br>
शवं जले तु गर्ते वा निक्षिप्य स्रानमाचरेत् ॥ ६० ॥<br>
ततस्तु स्वगृहं गत्वा बलिं दद्याद्दिनान्तरे ।</p>
<p>बलिमन्त्रस्तु-</p>
<p>अग्रिमरात्रौ येषां यजमानोऽहं ते गृह्णन्त्विमं बलिम् ।<br>
अथ यैर्याचितानश्वान् नरकुञ्जरशूकरान् ।<br>
दत्त्वा पिष्ठमयानन्ते कर्तव्यं समुपोषणम् ॥ ६१ ॥<br>
ततः परेऽह्नि नित्यक्रियां कृत्वा पञ्चगव्यं पिबेत् ।<br>
पञ्चविंशतिसङ्ख्यकानपि ब्राह्मणान् भोजयेत् ॥ ६२ ॥</p>
<p>यथा-</p>
<p>परेऽह्नि नित्यमाचर्य पञ्चगव्यं पिबेत्ततः ।<br>
ब्राह्मणान् भोजयेत्तत्र पञ्चवविंशति सङ्ख्यकान् ।<br>
सप्तपञ्चविहीनान् वा क्रमेणैव दशावधि ।<br>
ततः स्नात्वा च भुक्त्वा च निवसेदुत्तमस्थले ॥ ६३ ॥<br>
यदि न स्याद्विप्रभोज्यं तदा निर्धनतां ब्रजेत् ।<br>
तेन चेन्निर्धनत्वं स्यात्तदा देवी प्रकुप्यति ।<br>
त्रिरात्रं वाथ षड्रात्रं नवरात्रन्तु गोपयेत् ॥ ६४ ॥<br>
स्त्रीशय्यां यदि गच्छेत्तु तदा व्याधिं विनिर्दिशेत् ।<br>
गीतं श्रुत्वा च वधिरो निश्चक्षुर्नृत्यदर्शनात् ।<br>
यदि वक्ति दिने वाक्यं तदास्य मूकता भवेत् ॥ ६५ ॥ पञ्चदशदिनं<br>
यावद्देहे देवस्य संस्थितिः ।<br>
न स्वीकार्ये गन्धपुष्पे वहिर्याति यदा तदा ।<br>
तदा वस्त्रं परित्यज्य गृह्णीयाद्वसनान्तरम् ॥ ६६ ॥<br>
गोब्राह्मणविनिन्दाञ्च न कुर्याच्च कदाचन ।<br>
दुर्जनं पतितं क्लीवं न स्पृशेच्च कदाचन ॥ ६७ ॥<br>
देवगोब्राह्मणादींश्च प्रत्यहं संस्पृशेच्छुचिः ।<br>
प्रातर्नित्यक्रियान्ते च विल्वपत्रोदकं पिबेत् ॥ ६८ ॥<br>
ततः स्नात्वा तु गङ्गायां प्राप्ते षोडशवासरे ।<br>
स्वाहान्तं मन्त्रमुच्चार्य तर्पणान्ते ममः पदम् ।<br>
एवं शतत्रयादूर्ध्वं देवान् सन्तर्पयेज्जलैः ।<br>
स्नानतर्पणशून्यस्य न स्याद्देवस्य तर्पणम् ।<br>
इत्यनेन विधानेन सिद्धिं प्राप्नोति साधकः ।<br>
इह भुक्त्वा वरान् भोगान्ते याति हरेः पदम् ।<br>
ततो दक्षिणां दत्त्वाच्छिद्रावधारणं कुर्यात् ॥ ६९ ॥<br>
इति शवसाधनम् ।</p>
<p>चण्डोग्रशूलपाणिमन्त्राः</p>
<p>अथ विद्याभेदाः ।</p>
<p>कुब्जिकातन्त्रे-</p>
<p>प्रणवञ्च ततो मायां कूर्चबीजं समुद्धरेत् ।<br>
शिवायेति फडन्तञ्च चण्डोग्रोऽयं महामनुः ।<br>
चण्डोग्रशूलपाणेश्च मन्त्रः सर्वार्थसाधकः ॥ ७० ॥<br>
अस्य ब्रह्मा ऋषिर्गायत्रीच्छन्दो माया बीजं देवश्चण्डोग्र ईरितः ।<br>
षड्दीर्घभाजा बीजेन ताराद्येन षडङ्गकम् ॥ ७१ ॥</p>
<p>ध्यानन्तु-</p>
<p>शुद्धस्फटिकसङ्काशं चतुर्बाहुं किरीटिनम् ।<br>
शूलं कपालं दक्षे तु वामे तु पाशमङ्कुशम् ।<br>
सुरापानरसाविष्टं साधकाभीष्टदायकम् ॥ ७२ ॥</p>
<p>ध्यात्वा सम्पूज्य देवेशं पञ्चसहस्रं जपेन्मनुम् ।<br>
दशांशं संस्कृते वह्नौ हुनेद्रक्तोत्पलेन च ॥ ७३ ॥</p>
<p>अथात्र प्रयोगः-</p>
<p>त्रिमध्वक्तेन लभते कवितां धनभाग्भवेत् ।<br>
रक्तपद्मस्य होमेन महतीं श्रियामाप्नुयात् ॥ ७३ ॥<br>
पायसेन तु होमेन शत्रून् नाशयतेऽचिरात् ।<br>
कुसुम्भतैलहोमेन रिपून् हन्यान्न संशयः ॥ ७५ ॥<br>
करवीरस्य होमेन वाकस्तम्भो जायते ध्रूवम् ।<br>
शुक्लपद्मस्य होमेन मोहयेदखिलं जगत् ॥ ७६ ॥ षट्कोणाष्टदलं<br>
पद्मं मध्ये मूलं प्रपूजयेत् ।<br>
केवलं शुद्धभावेन हविष्याशी दिवा जपेत् ॥ ७७ ॥<br>
अस्य पुरश्चरणमात्रेण न च विघ्नैर्विलिप्यते ।<br>
अस्यैव जपमात्रेण सर्वसिद्धिमुपालभेत् ॥ ७८ ॥</p>
<p>(चण्डोग्रशूलपाणियन्त्रम् चित्र ३८)</p>
<p>इति चण्डोग्रशूलपाणिप्रकरणम्</p>
<p>अथ मातङ्गीमन्त्रः</p>
<p>वामकेश्वरतन्त्रे-</p>
<p>अथ वक्ष्ये महादेवीं मातङ्गीं सर्वसिद्धिदाम् ।<br>
अस्योपासनमात्रेण वाक्सिद्धिं लभतेऽचिरात् ॥ ७९ ॥<br>
प्रणवञ्च ततो मायां कामबीजञ्च कूर्चकम् ।<br>
मातङ्गी ङेयुता चास्त्रं वह्निजायावधिर्मनुः ॥ ८० ॥<br>
ऋषिः स्याद्दक्षिणामूर्तिर्विराटछन्दः प्रकीर्तितम् ।<br>
मातङ्गी देवता देवी सर्वकार्यप्रदायिनी ॥ ८१ ॥<br>
अङ्गन्यासकरन्यासौ कुर्यान्मन्त्री समाहितः ।<br>
षड्दीर्घभाजा बीजेन प्रणवाद्येन कल्पयेत् ॥ ८२ ॥</p>
<p>अस्या यन्त्रं यथा-</p>
<p>षट्कोणाष्टदलं पद्मं लिखेद्यन्त्रं मनोहरम् ।<br>
तत्र पूजा प्रकर्तव्या जवापुष्पेण मन्त्रवित् ।<br>
अष्टशक्तीश्चाष्टदले पूजयेत् सुसमाहितः ।<br>
रतिः प्रीतिर्मनोभवा क्रिया श्रद्धा च शक्तयः ।<br>
अनङ्गकुसुमानङ्गमदना मदनालसा ।<br>
इत्यस्टशक्तीः सम्पूज्य उपहारसमन्वितः ।</p>
<p>ततो देवीं परां ध्यायेत् साधकः स्थितमानसः ॥ ८३ ॥ (चित्र ३८)</p>
<p>तद्यथा-</p>
<p>श्यामाङ्गीं शशिशेखरां त्रिनयनां रत्नसिंहासनस्थिताम् ।<br>
वेदैर्बाहुदण्डैरसिखेटकपाशाङ्कुशधराम् ॥ ८४ ॥<br>
एवं ध्यात्वा महादेवीं गन्धपुष्पैर्मनोरमैः ।<br>
नैवेद्यन्तु महादेव्यै पायसं शर्करान्वितम् ।<br>
पुरश्चरणकाले तु षट्सहस्रं मनुं जपेत् ।<br>
तद्दशांशं हुनेदाज्यैः शर्करामधुभिः सह ।<br>
ब्रह्मवृक्षोद्भवैः काष्ठैः साधकः शक्तिभिः सह ।<br>
एवं पुरस्क्रियां कृत्वा प्रयोगविधिमाचरेत् ॥ ८५ ॥<br>
चतुष्पथे श्मशाने वा कलामध्ये च मान्त्रिकः ।<br>
मत्स्यं मांसं पायसञ्च दद्याद्धूपञ्च गुग्गुलुम् ।<br>
रात्रियोगेन कर्तव्यं सदा पूर्णश्च साधकः ॥ ८६ ॥<br>
एवं प्रयोगमात्रेण कविता जायते ध्रुवम् ।<br>
अग्निस्तम्भं जलस्तम्भं वाक्स्तम्भम् कारयेद् ध्रुवम् ।<br>
मन्त्री जयति शत्रूंश्च तार्क्ष्यो भोगिकुलं यथा ।<br>
शास्त्रे वादे कवित्वे च बृहस्पतिरिवापरः ॥ ८७ ॥<br>
अनेनैव विधानेन मातङ्गी सिद्धिदायिनी ।<br>
नूनं तद्गृहमागत्य कुबेरैर्दीयते वसु ।<br>
विना मत्स्यैर्विना मांसैर्नार्चयेत् परदेवताम् ॥ ८८ ॥</p>
<p>अथ उच्छिष्टचाण्डालिनी-मन्त्राः</p>
<p>उच्छिष्टचाण्डालिनी सुमुखी देवी महापिशाचिनी लज्जाबीजं ठंः<br>
ठंः ठंः ।</p>
<p>तदुक्तं फेत्कारिण्याम्-</p>
<p>उक्त्वा उच्छिष्टशब्दन्तु तथा चाण्डालिनीति च ।<br>
सुमुखी तु ततो देवीं कीर्तयेत्तदनन्तरम् ।<br>
महापिशाचिनीं पश्चाल्लज्जा बीजं ततः परम् ।<br>
नादविन्दुसमाक्रान्तं ठकारत्रितयं पुनः ।<br>
सविसर्गं महादेवि सर्वसिद्धिप्रदायकम् ॥ ८९ ॥</p>
<p>मन्त्रान्तरम्-</p>
<p>उच्छिष्टचाण्डालि मातङ्गि सर्ववशङ्करि नमः स्वाहा ।</p>
<p>तदुक्तं तन्त्रान्तरे अथवोच्छिष्टचाण्डालि मातङ्गिपदमीरयेत् ।<br>
ततः सर्ववशं चान्ते करि हृद्वह्निवल्लभा ।<br>
एकोनविंशत्यर्णोऽयं सर्वाभीष्टकरो भवेत् ॥ ९० ॥</p>
<p>मन्त्रान्तरम्-</p>
<p>मन्त्रदेवप्रकाशिकायाम्-वाग्भवं माया कामः सौः ऐं<br>
ज्येष्ठमातङ्गि नमामि उच्छिष्टचाण्डालि त्रैलोक्यवशङ्करि<br>
स्वाहा ।<br>
इमां विद्यां महेशानि चापरां हूं-समन्विताम् ।<br>
इयं विद्या महाविद्या सर्वपापाहारिणी ।<br>
सुखदा मोक्षदा चैव राज्यसौभाग्यदायिका ।<br>
यां यां प्रार्थयते सिद्धिं हठात्तां तामवाप्नुयात् ॥ ९१ ॥<br>
विधानञ्च प्रवक्ष्यामि शृणु देवि वरानने ।<br>
भोजनानन्तरं देवि विनैवाचमने कृते ।<br>
बलिं दद्यात् प्रथमतो मूलमन्त्रेण साधकः ।<br>
ततो मन्त्रं जपेद्ध्यात्वा देवीं तामिष्टसिद्धये ।<br>
वलिमपि उच्छिष्टेन ॥ ९२ ॥</p>
<p>तथा च-</p>
<p>न तिर्थिन च नक्षत्रं न चाङ्गन्यासमेव च ।<br>
नारिदोषे न वा विघ्नं नाशौचं नियमो न च ।<br>
यस्य तिष्ठति मन्त्रोऽयं न च विघ्नैः स बाध्यते ॥ ९३ ॥</p>
<p>ध्यानस्तु-</p>
<p>शवोपरि समासीनां रक्ताम्बरपरिच्छदाम् ।<br>
रक्तालङ्कारसंयुक्तां गुञ्जाहारविभूषिताम् ।<br>
षोडशाब्दाञ्च युवतीं पीनोन्नतपयोधराम् ।<br>
कपालकर्तृकाहस्तां परां ज्योतिःस्वरूपिणीम् ।<br>
वामदक्षिणयोगेन ध्यायेन्मन्त्रविदुत्तमः ॥ ९४ ॥<br>
उच्छिष्टेन बलिं दत्त्वा जपेत्तद्गतमानसः ।<br>
उच्छिष्टेन तु कर्तव्यो जपोऽस्याः सिद्धिमिच्छता ।<br>
उच्छिष्टे जपमानस्य जायन्ते सर्वसिद्धयः ॥ ९५ ॥<br>
अपरञ्च प्रवक्ष्यामि शृणु देवि फलप्रदम् ।<br>
होमञ्च तर्पणञ्चैव सर्वकामार्थसिद्धये ।<br>
स्थण्डिले मण्डलं कृत्वा चतुरस्रं समन्ततः ।<br>
पूजयेन्मण्डलं देवि मूलमन्त्रेण साधकः ।<br>
ततो मूलमुच्चार्य मण्डलाय नमः इति मन्त्रेण वह्निस्वरूपां<br>
देवतां ध्यात्वा होमयेत् ।</p>
<p>तथा च-</p>
<p>ततो देवीं समाधाय वह्निस्वरूपां व्यवस्थिताम् ।<br>
देवीं ध्यात्वा चरेद्धोमं दधिसिद्धार्थतण्डुलैः ।<br>
सहस्रमात्रहोमेन राजा च वशगो भवेत् ।<br>
मार्जारस्य तु मांसेन देव्या होमं समाचरेत् ।<br>
स प्राप्नोति परां विद्यां सर्वशास्त्रवशीकृताम् ।<br>
कुर्याच्छागस्य मांसेन होमं मधुसमन्वितम् ।<br>
सहस्रैकविधानेन भवन्ति कुलसिद्धयः ॥ ९६ ॥<br>
विद्याकामश्चरेद्धोमं शर्करायुतपायसैः ।<br>
नूनं तस्य भवन्त्येव सद्यो विद्याश्चतुर्दश ॥ ९७ ॥<br>
बिल्वपत्रैस्त्रिमध्वक्तैर्मासमेकं समाहितः ।<br>
वन्ध्यापि लभते पुत्रं चिरजीविनमुत्तमम् ॥ ९८ ॥ कर्कन्धुकुसुमं<br>
हुत्वा छागरक्तसमन्वितम् ।<br>
दुर्भगाया हठाद्देवि सौभाग्यं शुभदायकम् ॥ ९९ ॥<br>
रजस्वलाया वस्त्रेण मधुना पायसेन च ।<br>
होमं कृत्वा महादेवि त्रैलोक्यं वशमानयेत् ॥ १०० ॥<br>
इत्येषा कथिता देवि सर्वपापप्रणाशिनी ।<br>
मन्त्रस्योच्चारणाद्देवि सर्वपापप्रणाशिनी ।<br>
उच्छिष्टदूषणं त्यक्त्वा स पवित्रो जपेद् ध्रुवम् ॥ १ ॥<br>
अस्य यद्यपि पुरश्चरणं नोक्तं तथापि अष्टोत्तरसहस्रजपः ।<br>
तद्दशांशेन होमादिकं बोध्यम् ।</p>
<p>तथा च-</p>
<p>येषां जपे च होमे च सङ्ख्या नोक्ता मनीषिभिः ।<br>
तेषामष्टसहस्रन्तु सङ्ख्या स्याज्जपहोमयोः ।<br>
इत्यभिधानात् ।<br>
अष्टसहस्रमष्टोत्तरसहस्रमिति सम्प्रदायः ।<br>
वस्तुवस्तु आसां सिद्धविद्यत्वात् पुरश्चरणं नास्तीति<br>
निबन्धकाराः ॥ २ ॥</p>
<p>अथ धूमावती मन्त्राः</p>
<p>फेत्कारिण्याम्-</p>
<p>दान्तावर्घीशविन्द्वन्तौ बीजं धूमावती द्विठः ।<br>
धूमावतीमनुः प्रोक्तो वैरिनिग्रहकारकः ॥ ३ ॥</p>
<p>अस्याः पूजा-</p>
<p>प्रातःकृत्यादिकं कृत्वा भूतशुद्ध्यादि-प्राणायामौ च कृत्वा<br>
ऋष्यादिन्यासं कुर्यात् ।</p>
<p>यथा-</p>
<p>शिरसि पिप्पलाद-ऋषये नमः, मुखे निवृच्छन्दसे नमः, हृदि<br>
धूउमावत्यै देवतायै नमः ॥ ४ ॥</p>
<p>ततः कराङ्गन्यासौ-</p>
<p>धाम् अङ्गुष्ठाभ्यां नमः, धीं तर्जनीभ्यां स्वाहा इत्यादि ।<br>
एवं धां हृदयाय नमः इत्यादि ॥ ५ ॥</p>
<p>ततो ध्यानम्-</p>
<p>विवर्णा चञ्चला रुष्टा दीर्घा च मलिनाम्बरा ।<br>
विवर्णकुन्तला रुक्षा विधवा विरलद्विजा ।<br>
काकध्वजरथारूढा विलम्बितपयोधरा ।<br>
सूर्पहस्तातिरुक्षाक्षी धूतहस्ता वरान्विता ।<br>
प्रवृद्धघोणा तु भृशं कुटिला कुटिलेक्षणा ।<br>
क्षुत्पिपासार्दिता नित्यं भयदा कलहप्रिया ।<br>
विरलद्विजा विरलदन्ता ॥ ६ ॥<br>
जपेत् कृष्णचतुर्दश्यां पुरश्चरणसिद्धये ।<br>
उपवासरतो मन्त्री शून्यागारे दिवानिशम् ।<br>
श्मशाने विपिने वापि जपेल्लक्षञ्च वाग्यतः ।<br>
सोञ्चीष आर्द्रवासाश्च पुरश्चरणकर्मणि ।<br>
आख्योपरि लिखेन्मन्त्रं तस्मिन् स्थाप्य शिवं यजेत् ।</p>
<p>तथा च-</p>
<p>अवष्टभ्य शिवं शत्रुनाम्ना तु प्रजपेन्मनुम् ।<br>
सहस्रस्यार्द्धतः शत्रुर्ज्वरेण परिगृह्यते ।<br>
पञ्चगव्येन शान्तिः स्याज्ज्वरस्य पयसापि वा ।<br>
(ततः पूर्ववत् पञ्चोपचारैः सम्पूज्य जपेत् ॥ ७ ॥<br>
तथा कृत्वा मन्त्रे रिपोराख्यामारण्ये यामिनीदले ।<br>
उत्सादो जायते शत्रोर्मनोरयुतजापतः ।<br>
दग्ध्वा काकं श्मशानाग्नौ तद्भस्मादाय मन्त्रितम् ।<br>
विरोधिनामष्टाशासु सद्य उच्चाटनं रिपोः ।<br>
मन्त्रितमित्यष्टोत्तरशतमिति ।<br>
अष्टाशासु क्षिपेदित्यर्थः ॥ ७क ॥<br>
श्मशानभस्मना कृत्वा शिवं तस्योपरि न्यसेत् ।<br>
विरोधिनामसंरुद्धं कृष्णपक्षे समर्चयेत् ।<br>
महिषीक्षीरधूपञ्च यद्यच्छक्रविपत्करम् ।<br>
महिषीरूपमासाद्य स्वप्ने शत्रुं विनाशयेत् ।<br>
मन्त्रेणानेन विखनेत्तद्भस्म रिपुमन्दिरे ।<br>
शत्रूनुच्चाटयेन्नूनं नात्र कार्या विचारणा ॥ ८ ॥<br>
श्मशानभस्मना लिङ्गं कृत्वा पुष्पादिनार्चयेत् ।<br>
भगवन्निति समाभाष्य मनसा कर्म चिन्तयन् ।<br>
निम्बकाकच्छदावेकीकृत्य चाष्टशतं जपेत् ।<br>
दद्याद्धूपं साध्यनाम्ना सद्यो विद्वेषयेदरीन् ।</p>
<p>अस्यार्थः-</p>
<p>निम्बकाकच्छदावेकीकृत्य तदुपरि अष्टोत्तरशतं जप्त्वा तेन<br>
द्रव्येणामुकं द्वेषय द्वेषय ।<br>
मूलमुच्चार्य धूपं दद्यात् ।</p>
<p>तथा च-</p>
<p>चितिकाष्ठानले क्षीरहोमाच्छान्तिः सदा भवेत् ।</p>
<p>तथा च रजोधूपप्रदानेन गृध्ररूपेण कालिका ।<br>
मारयत्यरिमागत्य शान्तिर्निर्माल्यधूपतः ।<br>
वराहकर्णधूपेन हन्याच्छूकररूपिणी ।<br>
अश्वत्थपत्रधूपेन शान्तिर्भवति नान्यथा ।<br>
शान्तिः सर्वाभिचारस्य पञ्चगव्येन जायते ।<br>
क्षीरेण वापि देवेशि मधुरत्रितयेन वा ।<br>
कीले क्षीरतरोर्विदर्भ्य विलिखेन्मन्त्रेण नामाक्षरं, जप्त्वालिख्य<br>
पदद्वये तु निखनेदुच्चाटनं विद्विषाम् ।<br>
तत्पादद्वयधूलिकीर्णहविषा दद्याद्द्विजेभ्यो बलिं, तज्जप्त्वा<br>
चितिभस्मकीलितमरेर्गेहे तदुच्चाटनमित्यादि प्रयोगः ॥ ९ ॥</p>
<p>अथ भद्रकालीमन्त्रः</p>
<p>प्रासादबीजमुद्धृत्य कालीतिपदमुद्धरेत् ।<br>
महाकालिं-पदं चोक्त्वा किलियुग्ममतः परम् ।<br>
अस्त्रमग्निप्रियान्तोऽयं भद्रकालीमहामनुः ॥ १० ॥<br>
आराध्य प्रजपेन्नित्यमष्टोत्तरशतं जपेत् ।<br>
जपमाला विधातव्या अष्टोत्तरशतेन च ।<br>
ध्यातव्येयं महादेवी भरकाली भयापहा ।<br>
आराध्येति भूतशुद्ध्यादिप्राणायामौ कृत्वा पञ्चोपचारैः<br>
शिवलिङ्गे सम्पूज्येत्यर्थः ॥ ११ ॥</p>
<p>ध्यानं यथा-</p>
<p>क्षुत्क्षामा कोटराक्षरी मसिमलिनमुखी मुक्तकेशी रुदन्ती नाहं<br>
तृप्ता वदन्ती जगदखिलमिदं ग्रासमेकं करोमि ।<br>
हस्ताभ्यां धारयन्ती ज्वलदनलशिखासन्निभं पाशयुग्मं<br>
दन्तैर्जम्बुफलाभैः परिहरतु भयं पातु मां भद्रकाली ॥ १२ ॥<br>
प्रयोगमात्रं कर्तव्यं वैरिनिग्रहकारकम् ।<br>
इयं देवी महादेवी शत्रुनिग्रहकारिणी ।<br>
यथेष्टचिन्तया चिन्त्या धर्मकामार्थसिद्धिदा ॥ १३ ॥<br>
अस्य पुरश्चरणादिकं दक्षिणकालीमन्त्रवदिति केचित्, वस्तुवस्तु<br>
पुरश्चरणमष्टोत्तरसहस्रजपः ॥ १४ ॥</p>
<p>अथ उच्छिष्टगणेशमन्त्रः</p>
<p>ॐ हस्तिपिशाचि लिखे ठद्वयम् ।</p>
<p>तन्त्रान्तरे-</p>
<p>हस्तिपदं समुच्चार्यं पिशाचीतिपदं ततः ।<br>
देवराजं सनेत्रञ्च कान्तमीशस्वरान्वितम् ।<br>
वह्निजायावधिर्मन्त्रस्ताराद्यः सर्वकामदः ।<br>
प्रणवस्थाने गमिति केचित् ।<br>
हस्तिपिशाचि लिखेऽग्निवनिता गं तदादित इति तत्त्वबोधात् ॥ १५ ॥</p>
<p>तथा-</p>
<p>सारभूतमिदं मन्त्रं न देयं यस्य कस्यचित् ।<br>
गुह्यं सर्वागमेष्वेव हितबुद्ध्या प्रकाशितम् ॥ १६ ॥</p>
<p>तथा च-</p>
<p>तिथिर्न च नक्षत्रं नोपवासो विधीयते । यथेष्टचिन्तया मन्त्रः<br>
सर्वकामफलप्रदः ॥ १७ ॥</p>
<p>अस्या पूजाप्रयोगः-</p>
<p>प्रातःकृत्यादि प्राणायामान्तं विधाय ऋष्यादिन्यासं कुर्यात् ।<br>
शिरसि सुधीर-ऋषये नमः, मुखे निवृद्गायत्रीच्छन्दसे नमः, हृदि<br>
उच्छिष्टगणपतये देवतायै नमः ।<br>
ततः प्रणवेन कराङ्गन्यासौ कृत्वा ध्यायेत् ॥ १८ ॥</p>
<p>ध्यानं यथा-</p>
<p>रक्तमूर्तिं गणेशञ्च सर्वाभरणभूषितम् ।<br>
रक्तवस्त्रं त्रिनेत्रञ्च रक्तपद्मासने स्थितम् ।<br>
चतुर्भुजं महाकालं द्विदन्तं सस्मिताननम् ।<br>
इष्टञ्च दक्षिणे हस्ते दन्तञ्च तदधःकरे ।<br>
पाशाङ्कुशौ च हस्ताभ्यां जटामण्डलवेष्टितम् ।<br>
ललाटचन्द्ररेखाढ्यं सर्वालङ्कारभूषितम् ।<br>
एवं ध्यात्वा करस्थपुष्पैर्मूलेन शिरसि सम्पूज्य<br>
बहिःपूजामारभेत् ॥ १९ ॥<br>
(अष्टदलपद्मं लिखित्वा पूजयेत् ।) तत्र प्रथमं मूलेनार्घ्यं<br>
संस्थाप्य दशधा मूलं प्रजप्य, तेनोदकेनात्मानं<br>
पूजोपकरणञ्चाम्भ्युक्ष्य, पुनर्ध्यात्वा, अष्टदलपद्ममध्ये<br>
स्थापयेत् ।<br>
ततः पञ्चोपचारैः सम्पूज्य पत्रेषु पूर्वादि ॐ वक्रतुण्डाय<br>
स्वाहा ।<br>
एवम् एकदन्ताय स्वाहा, लम्बोदराय विकटाय विघ्नेशाय<br>
गजवक्त्राय विनायकाय गणपतये, मध्ये हस्तिमुखाय ।<br>
सर्वत्र स्वाहान्तता ।<br>
पुनर्देवं त्रिः सम्पूज्य, यथाशक्ति जपं कृत्वा समर्प्यं,<br>
बलिरूपनैवेद्यमुपनीय, ॐ उच्छिष्टगणेशाय महाकालाय एष<br>
बलिर्नमः इति बलि दत्त्वा, आचमनीयादिकं दद्यात् ।<br>
विशेषफलाकाङ्क्षिभिः पुनः ॐ ह्रां ह्रीं ह्रैं ह्रूं स्वाहा<br>
इत्यनेन बलिं दद्यात् ।<br>
ततः पुष्पमेकं दक्षिणदिशि क्षिप्त्वा क्षमस्वेति विसर्जयेत् ॥ २० ॥<br>
(उच्छिष्ट गणेशयन्त्रम् चित्र ३९)</p>
<p>अस्य पुरश्चरणं षोडशसहस्रजपः ।</p>
<p>तथा च-</p>
<p>कृष्णां चतुर्थीमारभ्य यावत्शुक्लचतुर्थिका ।<br>
सहस्रं हि जपेन्नित्यं योषिन्नियमपूर्वकम् ।<br>
स्नापयेन्मधुना नित्यं नैवैद्यं गुडपायसम् ।<br>
भुक्तोच्छिष्टो जपेन्नित्यं गणेशोऽहं सदा प्रियः ।<br>
श्वेतर्केणाकृतिं कृत्वा रक्तचन्दनकेन वा ।<br>
अङ्गुष्ठमात्रं प्रतिष्ठाप्य द्विजाग्निगुरुसन्निधौ ।<br>
जप्त्वा षोडशसाहस्त्र्यं सिद्धमन्त्रो भवेद्ध्रुवम् ।<br>
योषिदिति योषिदुपगमने नियमपुरःसरमित्यर्थः न तु त्यागनियमः<br>
।<br>
अप्रसङ्गादनौचित्यादनाचान्त इति दर्शनात् ॥ २१ ॥<br>
उच्छिष्टश्चाशुचिर्भूत्वा जपपूजनमाचरेत् ।<br>
अनुच्छिष्टे न सिध्येत तस्मादेवं समाचरेत् ।<br>
इति तन्त्रान्तरवचनाच्च ।<br>
केषाञ्चिन्मते पूजा नास्ति मनसा जपेत् ।<br>
केषाञ्चिन्मते कराङ्गन्यासौ न स्तः गणेशोऽहमिति ।<br>
पूर्वोक्तं चिन्तयेत् ।<br>
गर्गमते विजने वने स्थित्वा रक्तचन्दनानुलिप्तताम्बूलमुखोच्छिष्ट<br>
� मुखो जपेत् ।<br>
केषाञ्चिन्मते सर्वालङ्कारभूषितः सर्वावस्थानु जपेत् ।<br>
अन्यमते सम्पूज्य मोदकं चर्वयन्, भृगुमते फलमश्नन् ।<br>
विभीषणमते मांसनैवेद्यं दत्त्वा तदेव खादयन् ॥ २२ ॥</p>
<p>अथ विशेष प्रयोगः-</p>
<p>राजद्वारे तथारण्ये सभायां गोत्रसंसदि ।<br>
विवादे व्यवहारे च सङ्ग्रामे शत्रुसङ्कटे ।<br>
नौकायां विपिने वापि द्यूते च च व्यसने तथा ।<br>
ग्रामदाहे चौरविद्धे सिंहव्याघ्रादिसङ्कटे ।<br>
स्मरणादेव देवस्य सर्वं वै विद्रुतं भवेत् ।<br>
तत् सर्वं नश्यति क्षिप्रं सूर्येणैव तमो यथा ॥ २३ ॥</p>
<p>तथा-</p>
<p>सद्योच्छिष्टगणेशानो यक्षराजेन धीमता ।<br>
आराधितं सोपहारैः सम्यगिष्टफलप्रदः ।<br>
एवं कृत्वा व्ययस्थान्तु तद्धनेश्वरतां गतः ॥ २४ ॥<br>
अपामार्गसमिद्धोमे सौभाग्यं लभते ध्रुवम् ।<br>
अष्टोत्तरशतैर्मन्त्री मूलमन्त्राभिमन्त्रितम् ॥ २५ ॥</p>
<p>तथा-</p>
<p>वानरास्थिसमुद्भूतं कीलकञ्चाभिमन्त्रितम् ।<br>
निखनेन्मन्दिरे यस्य भवेदुच्चाटनं परम् ॥ २६ ॥<br>
अथ वीथ्यां खनेद्यस्य क्रयविक्रयणं हरेत् ।<br>
निखनेच्छौण्डिकागारे तन्मद्यं विकृतं भवेत् ॥ २७ ॥ वेश्यागृहे<br>
तु निखनेद्ग्राहकं लभते न सा ।<br>
कन्यागृहे तु निखनेन्न विवाहो भवेद्ध्रुवम् ॥ २८ ॥<br>
मनुषास्थिसमुद्भूतं कीलकञ्चाभिमन्त्रितम् ।<br>
निखनेन्मन्दिरे यस्य मरणं तस्य निश्चितम् ॥ २९ ॥<br>
उद्धृते तु भवेत्स्वास्थ्यमिति सर्वस्व सम्मतम् ।<br>
यस्य नाम्ना जपेन्मन्त्रं सहस्रं स वशो भवेत् ॥ ३० ॥<br>
पञ्चसहस्रहोमेन उद्वहेत वरां स्त्रियम् ।<br>
सहस्रदशहोमेन राजा सद्यो वशो भवेत् ॥ ३१ ॥<br>
लक्षजापेन राजैव द्विलक्षे राजपङ्क्तयः ।<br>
दशलक्षेण तद्राष्ट्रं वश्यं तस्य च सर्वथा ॥ ३२ ॥<br>
अणिमादिमहासिद्धिः कोटिजपान्न संशयः ।<br>
खेचरत्वं भवेन्नित्यं सर्वज्ञत्वञ्च जायते ॥ ३३ ॥<br>
मन्त्रं लिखित्वा शिरसि कण्ठे वा धारयेद्यदि ।<br>
सौभाग्यं सर्वरक्षा च भवेत्तत्र सुनिश्चितम् ॥ ३४ ॥</p>
<p>अथ धनदामन्त्रः -</p>
<p>तु-तूर्यं विन्दुसंयुक्तं लज्जाबीजं समुद्धरेत् ।<br>
लक्ष्मीबीजं ततो देवि सम्बोध्या च रतिप्रिया ।<br>
वह्निजायावधिः प्रोक्तो मन्त्रराजोत्तमोत्तमः ॥ ३५ ॥</p>
<p>तन्त्रान्तरे-</p>
<p>तु-तूर्यं विन्दुसंयुक्तं लक्ष्मीप्रणवमेव च ।<br>
मायाबीजं समुद्धृत्य सम्बोध्या च रतिप्रिया ।<br>
वह्निजायावधिः प्रोक्तो मन्त्रराजोत्तमोत्तमः ।<br>
लक्ष्मीप्रणवं श्रीबीजं कुबेरानुमतोऽयं मन्त्रः ॥ ३६ ॥</p>
<p>अस्य पूजा-</p>
<p>प्रातःकृत्यादि प्राणायामान्तं कृत्वा ऋष्यादिन्यासं कुर्यात् ।<br>
शिरसि कुबेर-ऋषये नमः, मुखे पङ्क्तिछन्दसे नमः,<br>
हृदिधनदायै देवतायै नमः ॥ ३७ ॥</p>
<p>ततः कराङ्गन्यासौ -</p>
<p>ह्राम् अङ्गुष्ठाभ्यां स्वाहा इत्यादि ।<br>
एवं हृदयादिषु ॥ ३८ ॥</p>
<p>ततो ध्यानम्-</p>
<p>कुङ्कुमोदर-गर्भाभां किञ्चिद्यौवनशालिनीम् ।<br>
मृणालकोमलभुजां केयूराङ्गभूषणाम् ।<br>
तुलाकोटिपरिभ्रान्तपादपद्मद्वयान्वितम् ।<br>
माणिक्यहारमुकुटकुण्डलादिविभूषिताम् । <br>
नीलोत्पलदृशं किञ्चिदुद्यत्कुचविराजिताम् ।<br>
कराभ्या भ्राम्यत्कमलां रक्तवस्त्राङ्गरागिणीम् ।<br>
हेमप्राकारमध्यस्थां रत्नसिंहासनोपरि ।<br>
ध्यायेत्कल्पतरोर्मूले देवतां धनदायिकाम् ।<br>
एवं ध्यात्वा मानसैः सम्पूज्य वहिःपूजामारभेत् ॥ ३९ ॥</p>
<p>पूजायन्त्रम्-</p>
<p>नवयोन्यात्मकं चक्रं विलिखेत्कर्णिकोपरि ।<br>
दिग्दलं पद्ममालिख्य चतुरस्रं लिखेद्वहिः ।<br>
कोणेषु वज्रान संलिख्य मध्ये बीजं समुल्लिखेत् ॥ ४० ॥ (चित्र ४०)</p>
<p>ततोर्ऽर्घ्यस्थापनम्-</p>
<p>फडिति पात्रं प्रक्षाल्य, नमः इत्यनेन जलेनापूर्य, तत्र प्रणवेन<br>
गन्धपुष्पे निक्षिप्य, तीर्थमावाह्य धेनुमुद्रां प्रदर्श्य,<br>
तदुपरि मूलं दशधा जप्त्वा तज्जलं किञ्चित् प्रोक्षणीपात्रे<br>
निक्षिप्य, तेनोदकेनात्मानं पूजोपकरणञ्च मूलेन त्रिरभ्युक्ष्य,<br>
आधारशक्त्यादि ह्रीं ज्ञानात्मने नमः इत्यन्तं पीठपूजां<br>
विधाय, ॐ पद्मासनाय नमः इति मध्ये सम्पूज्य<br>
पुनर्ध्यात्वावाह्य पञ्चापचारैः पूजयेत् ॥ ४१ ॥<br>
ततो योनिमुद्रां प्रदर्श्य, केशरेष्वग्न्यादिकोणेषु मध्ये दिक्षु च<br>
ह्रां हृदयाय नमः इत्यादिना षडङ्गेन पूजयेत् ।<br>
ततो दलेषु पूर्वादि ॐ लक्ष्म्यै नमः, एवं पद्मायै पद्मालयायै<br>
श्रियै हरिप्रियायै तारायै कमलायै चञ्चलायै अजायै लोलायै,<br>
मध्ये देवीञ्च पुनः पूजयेत् ।<br>
ततो यथाशक्ति जप्त्वा जपं समर्प्य, क्षमस्वेति विसर्जयेत् ॥ ४१क ॥</p>
<p>अस्य पुरश्चरणं लक्षजपः ।</p>
<p>तथा च-</p>
<p>प्रजपेदक्षसूत्रेण रत्नादिकृतकेन तु ।<br>
लक्षे जप्ते मन्त्रसिद्धिं पुरश्चर्यां समाचरेत् ॥ ४२ ॥<br>
विनियोगान् यथा कुर्यात्साधकः सुमनोहरान् ।<br>
रात्रौ चेज्जप्यते चाष्टसहस्रं सप्तवासरान् ।<br>
एतेनैव सुसिद्धः स्यात् पुरश्चर्यादिको विधिः ॥ ४३ ॥<br>
किमिह दुर्लभं देवि साधयेद्यदि मानवः ।<br>
भुक्त्वा वाप्यथवाभुक्त्वा पायसान्नं प्रदाय च ।<br>
दशकृत्तोऽथवा शौचमकृत्वा वा कुचेलताम् ।<br>
यः स्मरेद्देवि विद्यां तां दारिद्र्यैर्नाभिभूयते ॥ ४४ ॥<br>
कामदेवं यजेत् पार्श्वे देव्याः प्रत्यहमादरात् ।<br>
तेन देव्यां महाप्रीतिर्वाञ्छितार्थं ददाति च ॥ ४५ ॥<br>
पूजान्ते च समायाति रात्रौ देवी धनेश्वरी ।<br>
सर्वालङ्कारमुत्सृज्य दत्त्वा याति निजालयम् ॥ ४६ ॥<br>
धनञ्च विपुल दत्त्वा साधकस्य मनोरथान् ।<br>
पुरयित्वा महेशानि वशगा जायते शुभा ॥ ४७ ॥<br>
यद्वा भक्त्या महेशानि चन्दनेनानुलेपनम् ।<br>
दातव्यं सर्वदा तस्मै नित्यं दारिद्र्यशान्तये ॥ ४८ ॥<br>
पूजा कार्या महादेव्याश्चन्दनेनानुलेपिता ।<br>
नैवेद्यञ्च प्रदातव्यं नित्यं दारिद्र्यशान्तये ॥ ४९ ॥<br>
यक्षिणी स्वयमाहेति यो मां स्मरति मानवः ।<br>
तस्य दारिद्र्यसन्न्यासं दासीवत् करवाण्यहम् ॥ ५० ॥<br>
सहस्रं सप्तभिर्यावत् पुरश्चरणमिष्यते ।<br>
तथा घृतेन खण्डेन मधुना च दशांशतः ।<br>
होमोऽपि च विधातव्यः क्षणाद्दारिद्र्यशान्तये ॥ ५१ ॥<br>
पूजा कार्या महादेव्याश्चन्दनेनानुलेपिते ।<br>
ताम्रपात्रे तथा कार्यं मण्डलं सुमनोहरम् ॥ ५२ ॥<br>
तत्र पूजा विधातव्या देव्या एवं मनीषिणा ।<br>
कुतो दारिद्र्यशङ्कास्य स हि कोटीश्वरो भवेत् ॥ ५३ ॥<br>
अङ्गन्यासकरन्यासौ चाङ्गे चैवास्य देवता ।<br>
कुबेरस्य मतेनास्याः पूजादि क्रियते सदा ॥ ५४ ॥</p>
<p>अथ श्मशानकालीमन्त्रः</p>
<p>कालीतन्त्रे-</p>
<p>वाणीं मायां ततो लक्ष्मीं कामबीजमतः परम् ।<br>
कालिके सम्पुटत्वेन चतुष्कं बीजमालिखेत् ।<br>
एकादशार्णा देवेशि चतुर्वर्गप्रदायिनी ॥ ५५ ॥ (श्मशानकाली<br>
यन्त्रम् चित्र ४१)</p>
<p>अस्यायन्त्रम्-</p>
<p>पद्ममष्टदलं वृत्तं तद्वाह्ये धरणीतलम् ।<br>
चतुर्द्वारसमायुक्तं मध्ये मूलं समालिखेत् ।<br>
दलेष्वष्टसु विलिखेत् कवर्गाद्यष्टवर्गकम् ।<br>
धरण्यां विलेखेदाद्यं चतुष्कञ्च चतुष्कके ।<br>
पूर्वादि-उत्तरान्तञ्च मध्ये देवीं प्रपूजयेत् ॥ ५६ ॥</p>
<p>पूजाक्रमः-</p>
<p>प्रातःकृत्यादि प्रणायामायान्तं कर्म कृत्वा ऋष्यादिन्यासं<br>
कुर्यात् ।<br>
शिरसि भृगु-ऋषये नमः, मुखे निवृच्छन्दसे नमः, हृदि<br>
श्मशानकालिकायै देवतायै नमः, गुह्ये वाग्बीजाय नमः,<br>
पादयोः ह्रीं शक्तये नमः, सर्वाङ्गे कामबीजकीलकाय नमः ॥<br>
५७ ॥</p>
<p>ततः कराङ्गन्यासौ-</p>
<p>ऐम् अङ्गुष्ठाभ्यां नमः, ह्रीं तर्जनीभ्यां स्वाहा, श्रीं<br>
मध्यमाभ्यां वषट्, क्लीम् अनामिकाभ्यां हूं, कालिके<br>
कनिष्ठाभ्यां वौषट् ।<br>
क्लीं, आदिवाग्भवान्तं करतलपृष्ठाभ्यां फट् । एवं<br>
हृदयादिषु ॥ ५८ ॥</p>
<p>ततो ध्यानम्-</p>
<p>अञ्जनाद्रिनिभां देवीं श्मशानालयवासिनीम् ।<br>
रक्तनेत्रां मुक्तकेशीं शुद्धमांसातिभैरवाम् ।<br>
पिङ्गाक्षीं वामहस्तेन मद्यपूर्णं समांसकम् ।<br>
सद्यःकृत्तशिरो दक्षहस्तेन दधतीं शिवाम् ।<br>
स्मितवक्त्रां सदा चाममांसचर्वणतत्पराम् ।<br>
नानालङ्कारभूषाङ्गीं नग्नां मत्तां सदासवैः ॥ ५९ ॥<br>
एवं ध्यात्वा जपेद्देवीं श्मशाने तु विशेषतः ।<br>
गृहे वापि गृहस्थोऽपि मत्स्यमांससुभोजनैः ।<br>
नग्नो भूत्वा महापूजां कुर्याद्रात्रौ विशेषतः ॥ ६० ॥</p>
<p>पूजनन्तु-</p>
<p>ध्यात्वा मानसैः सम्पूज्यार्घ्यस्थापनं कुर्यात् । पुनर्ध्यात्वा<br>
पञ्चोपचारैः सम्पूज्य, पत्रेषु ब्राह्म्यादिकाः पूजयेत् ।<br>
तद्वहिरसिताङ्गादिभैरवान् पूजयेत् ॥ ६१ ॥</p>
<p>अस्याः पुरश्चरणम् एकादशलक्षजपः ।</p>
<p>तथा च-</p>
<p>वर्णलक्षं जपेन्मन्त्रं तद्दशांशेन होमयेत् ॥ ६२ ॥</p>
<p>मन्त्रान्तरं तत्रैव-</p>
<p>कामबीजं समालिख्य कालिकायै समालिखेत् ।<br>
नमोऽन्तेन च देवेशि सप्तार्णो मनुरुत्तमः ।<br>
षडङ्गं कालिकादेव्या अन्यत् सर्वन्तु पूर्ववत् ।<br>
कालिका देव्या इति निजबीजेन इत्यर्थः ॥ ६३ ॥</p>
<p>बगलामुखीमन्त्रः -</p>
<p>तदुक्तं तन्त्रान्तरे-</p>
<p>ब्रह्मास्त्रं सम्प्रवक्ष्यामि सद्यः प्रत्ययकारकम् ।<br>
साधकानां हितार्थाय स्तम्भनाय च वैरिणाम् ।<br>
यस्याः स्मरणमात्रेण पवनोऽपि स्थिरायते ॥ ६४ ॥<br>
प्रणवं स्थिरमायाञ्च ततश्च बगलामुखि ।<br>
तदन्ते सर्वदुष्टानां ततो वाचं मुखं पदम् ।<br>
स्तम्भयेति ततो जिह्वां कीलयेति पदद्वयम् ।<br>
बुद्धिं नाशाय पश्चात्तु स्थिरमायां समालिखेत् ।<br>
लिखेच्च पुनरोङ्कारं स्वाहेति च पदन्ततः ।<br>
षट्त्रिंशदक्षरी विद्या सर्वसम्पत्प्रदायिनी ।<br>
स्थिरयमायां ह्लीम् ।</p>
<p>तथा च-</p>
<p>वह्निहीनेन्द्रयुङ्माया स्थिरमाया प्रकीर्तिता ॥ ६५ ॥</p>
<p>तन्त्रान्तरे-</p>
<p>वह्निहीनेन्द्रयुङ्माया बगलामुखि सर्वयुक् ।<br>
दुष्टानां वाचमित्युक्त्वा मुखं स्तम्भय कीर्तयेत् ।<br>
जिह्वां कीलय बुद्धिन्तु विनाशयपदं वदेत् ।<br>
पुनर्बीजं ततस्तारं वह्निजायावधिर्भवेत् ।<br>
तारादिका चतुर्स्त्रिंशदक्षरा बगलामुखी ।<br>
इत्यपि मन्त्रान्तरम् ॥ ६६ ॥</p>
<p>अनयोः पूजा-</p>
<p>प्रातःकृत्यादि प्राणायामान्तं विधाय ऋष्यादिन्यासं कुर्यात् ।</p>
<p>यथा-</p>
<p>शिरसि नारद-ऋषये नमः, मुखे तृष्टुप्छन्दसे नमः, हृदि<br>
बगलामुख्यै देवतायै नमः, गुह्ये ह्लीं बीजाय नमः, पादयोः<br>
स्वाहा शक्तये नमः ।<br>
नारदोऽस्य ऋषिमूर्ध्नि तृष्टुप्छन्दश्च तन्मुखे ।<br>
श्रीबगलामुखीं देवीं हृदये विन्यसेत्ततः ।<br>
ह्लीं बीजं गुह्यदेशे तु स्वाहाशक्तिस्तु पादयोः ॥ ६७ ॥</p>
<p>ततः कराङ्गन्यासौ-</p>
<p>ॐ ह्लीम् अङ्गुष्ठाभ्यां नम, बगलामुखि तर्जनीभ्यां स्वाहा,<br>
सर्वदुष्टानां मध्यमाभ्यां वषट्, वाचं मुखं स्तम्भय<br>
अनामिकाभ्यां हुं, जिह्वां कीलय कीलय कनिष्ठाभ्यां वौषट्,<br>
बुद्धिं विनाशय ह्लीं ॐ स्वाहा करतलपृष्ठाभ्यां फट् ।<br>
एवं हृदयादिषु ।</p>
<p>तथा च दिव्यतन्त्रे-</p>
<p>युग्मबाणेषुसप्ताहिशेषार्णश्च मनुद्भवैः ।<br>
करशाखासु तलयोः कराङ्गन्यासमाचरेत् ॥ ६८ ॥<br>
ततो मूलान्ते आत्मतत्त्वव्यापिनीबगलामुखी श्रीपादुकां<br>
पूजयामि इति मूलाधारे ।<br>
मूलान्ते विद्यातत्त्वव्यापिनीबगलमुखी श्रीपादुकां पूजयामि इति<br>
शिरसि ।<br>
मूलान्ते सर्वतत्त्वव्यापिनी बगलामुखी श्रीपादुकां पूजयामि इति<br>
सर्वाङ्गे ।</p>
<p>तथा च-</p>
<p>मूर्ध्नि भाले दृशोः श्रोत्रे गण्डयोर्नसयोः पुनः ।<br>
ओष्ठयोर्मुखवृत्ते च दक्षिणांसे च कूर्परे ।<br>
मण्डिबन्धेऽङ्गुलेर्मूले गले च कुचयोर्हृदि ।<br>
नाभौ कट्यां गुह्यदेशे वामांसे कूर्परे तथा ।<br>
मणिबन्धेऽङ्गुलेर्मूले ततश्च विन्यसेत्पुनः ।<br>
दक्षवामे चोरुजान्वोर्गुल्फे चाङ्गुलिमूलके ।<br>
क्रमेण मन्त्रवर्णांस्तु न्यस्य ध्यायेद्यथाविधि ॥ ६९ ॥</p>
<p>ततो ध्यानम्-</p>
<p>मध्ये सुधाब्धिमणिमण्डपरत्नवेदीसिंहासनोपरिगतां<br>
परिपीतवर्णाम् ।<br>
पीताम्बराभरणमाल्यविभूषिताङ्गीं देवीं स्मरामि<br>
धृतमुद्गरवैरिजिह्वाम् ।<br>
जिह्वाग्रमादाय करेण देवीं वामेन शत्रून्परिपीडयन्तीम्,<br>
गदाभिघातेन च दक्षिणेन पीताम्बराढ्यां द्विभुजां नमामि<br>
।</p>
<p>एवं ध्यात्वा मानसैः सम्पूज्य बहिःपूजामारभेत् ॥ ७० ॥<br>
तत्र प्रथमतोऽर्घ्यस्थापनम् ।</p>
<p>यथा-</p>
<p>अष्टाङ्गुलं चतुरस्र विधाय ईशानादिकोणेषु पूर्वादिदिक्षु च<br>
कुसुमाक्षतरक्तचन्दनैः ग्लौं गणपतये नमः इत्यनेन<br>
गजदानेन सम्पूज्य तेन मधुना वा अर्घ्यपात्रमापूरये ।<br>
ततो वारत्रयं मूलविद्यया सम्पूज्याङ्गानि विन्यसेत् ।<br>
ततो धेनुयोनिमुद्रां प्रदर्श्य तेनोदकेनात्मानं<br>
पूजोपकरणञ्चाभ्युक्षयेत् ॥ ७१ ॥</p>
<p>अस्या यन्त्रम्-</p>
<p>त्र्यस्रं षडस्रं वृत्तमष्टदलपद्मं भूपुरान्वितम् ॥ ७२ ॥ ततो<br>
मूलमुच्चार्य ॐ आधारशक्तिकमलासनाय नमः एवं<br>
शक्तिपद्मासनाय नमः ।<br>
ततः पूर्ववद्ध्यात्वा पीठे आवाह्य षडङ्गानि विन्यसेत् ।<br>
ततो मुद्राः प्रदर्श्य, पुरतः षडङ्गेन मण्डलं यजेत् ।<br>
ततो मूलेन मन्त्रयित्वा धेनुयोनिमुद्रे प्रदर्श्य,<br>
आत्मविद्याशिवैस्तत्त्वैर्विन्दुत्रयं मुखे क्षिप्त्वा<br>
तर्जन्याङ्गुष्ठयोगेन साङ्गावरणां बगलामुखी तर्पयेत् ॥ ७३ ॥<br>
ततो यथासम्भवमुपचारैः सम्पूज्यावरणपूजामारभेत् ।<br>
षट्कोणेषु पूर्वे ॐ सुभगायै नमः, एवमग्निकोणे भगसर्पिण्यै,<br>
ईशाने भगवहायै, पश्चिमे भगसिद्धायै, नैर्-ऋते<br>
भगनिपातिन्यै, वायौ भगमालिन्यै ।<br>
ततोऽष्टदलपत्रेषु ब्राह्म्यद्याः पूज्याः पत्राग्रेषु ।<br>
ॐ जयायै नमः एवं विजयायै अजितायै अपराजितायै स्तम्भिन्यै<br>
जम्भिन्यै मोहिन्यै आकर्षिण्यै ।<br>
ततो द्वारेषु ॐ भैरवाय नमः ।<br>
तद्बाह्ये इन्द्रादीन्वज्रादींश्च पूजयेत् ।<br>
ततो धूपादिकं दत्त्वा यथाशक्ति जपं विधाय, त्रिशूलमुद्रां<br>
प्रदर्श्य, पुष्पाञ्जलित्रयं दत्त्वा, देव्यै योनिमुद्रां प्रदर्शयेत् ।<br>
ततो भैरवाय बलिं दद्यात् ।<br>
ततो विसर्जनान्तं कर्म समापयेत् ॥ ७३क ॥<br>
(बगलामुखी यन्त्रम् चित्र ४२)</p>
<p>अस्य पुरश्चरणं लक्षजपः ।</p>
<p>तथा च-</p>
<p>पीताम्बरधरो भूत्वा पूर्वाभिमुखसंस्थितः ।<br>
लक्षमेकं जपेन्ममन्त्रं हरिद्राग्रन्थिमालया ।<br>
ब्रह्मचर्यरतो नित्यं प्रयतो ध्यानतत्परः ।<br>
प्रियङ्गुकुसुमेनापि पीतपुष्पैश्च होमयेत् ॥ ७४ ॥<br>
द्वितीयमन्त्रे न्यासादिकं सर्वं पूर्ववत् ।</p>
<p>ध्यानस्तु-</p>
<p>गम्भीराञ्च मदोन्मत्तां स्वर्णकान्तिसमप्रभाम् ।<br>
चतुर्भुजां त्रिनयनां कमलासनसंस्थिताम् ।<br>
मुद्गरं दक्षिणे पाशं वामे जिह्वाञ्च वज्रकम् ।<br>
पीताम्बरधरां देवीं दृढपीनपयोधराम् ।<br>
हेमकुण्डलभूषाञ्च पीतचन्द्रार्द्धशेखराम् ।<br>
पीतभूषणभूषाञ्च रत्नसिंहासने स्थिताम् ॥ ७५ ॥</p>
<p>अथ प्रयोगः-</p>
<p>कुरुते वाग्गतिस्तम्भं दुष्टानां बुद्धिनाशनम् ।<br>
जपहोमप्रयोगे च मन्त्रं चाप्ययुतं जपेत् ॥ ७६ ॥<br>
हरिद्राहरितालाभ्यां लवणं जुहुयान्निशि ।<br>
स्तम्भयेत्परसैन्यानि नात्र कार्या विचारण ॥ ७७ ॥<br>
अथवा पीतपुष्पैश्च त्रिमध्वक्तैश्च होमयेत् ।<br>
स्तम्भनेषु च सर्वेषु प्रयोगः प्रत्ययावहः ॥ ७८ ॥</p>
<p>यन्त्रस्तु-</p>
<p>ॐ कारयोः सम्मुखयोरुर्ध्वाधः शिरसो लिखेत् ।<br>
मध्यगं नाम साध्यस्य तद्बाह्ये चाक्षरत्रयम् ।<br>
बीजं द्वितीयवर्गस्य तृतीयं विन्दुभूषिताम् ।<br>
चतुर्दशस्वरोपेतं संलिखेत्पृथिवीगतम् ।<br>
ठकारेण समावेष्ट्य चतुष्कोणपुटं बहिः ।<br>
तत्कोणरेखासंसक्तैः शून्यैर्वज्राष्टकं लिखेत् ।<br>
त्रिशूलमध्यरेखायाः पृथिवीबीजानि पार्श्वयोः ।<br>
अष्टस्वपि च कोणेषु तद्बहिर्वगलां लिखेत् ।<br>
पृथिव्यन्तरितं वाये मातृकापरिमण्डलम् ।<br>
आवेष्ट्य चाष्टधा पश्चात्तद्वाह्ये स्थिरमायया ।<br>
निरुद्धाङ्कुशबीजेन नादसम्मिलिताङ्घ्रिणा ।<br>
लिखेत्पूर्ववदावेष्ट्य पश्चाच्च वगलमुखीम् ।<br>
पट्टे पाषाणपट्टे वा हरिद्रोन्मत्ततालकैः ।<br>
दिव्यस्तम्भने मुखस्तम्भे लिखित्वा गाढमाक्रमेत् ।<br>
विवादे यन्त्रमालिख्य भूर्जे तैरेव वस्तुभिः ।<br>
कुम्भकारस्य चक्रस्य भ्रमतो विपरीततः ।<br>
मृत्तिकां समुपादाय वृषभं कारयेत्ततः ।<br>
यन्त्रं तस्योपरि न्यस्य तालकेन विलिप्य च ।<br>
तन्नासायां विनिक्षिप्य पीतरज्जुं निजे गृहे ।<br>
अर्चयेत्तं चतुष्कोणं नित्यं पीतोपचारतः ।<br>
दुष्टस्य स्तम्भत्येव मुखं वाचस्पतेरपि ॥ ७९ ॥ (बगलामुखी<br>
धारणयन्त्रम् चित्र ४३ )</p>
<p>विश्वसारे-</p>
<p>काली तारा महाविद्या षोडशी भुवनेश्वरी ।<br>
भैरवो छिन्नमस्ता च विद्या धूमावती तथा ।<br>
बगला सिद्धिविद्या च मातङ्गी कमलात्मिका ।<br>
एता दश महाविद्या सिद्धविद्याः प्रकीर्तिताः ॥ ८० ॥</p>
<p>इति कृष्णानन्दभट्टाचार्यविरचिते तन्त्रसारे द्वितीयः परिच्छेदः<br>
॥ २ ॥</p>

  </div>
</article>


        

        



    <aside class="card border noPrint" id="section-tree-item-AryaH_hinduism_sAmya-vaiShamye_kriyA_sangrahaH_bRhat-tantra-sAraH_02_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/02/">०२ </a>
            <a data-toggle="collapse" href="#section-tree-item-body-AryaH_hinduism_sAmya-vaiShamye_kriyA_sangrahaH_bRhat-tantra-sAraH_02_md" role="button" aria-expanded="false" aria-controls="section-tree-item-body-AryaH_hinduism_sAmya-vaiShamye_kriyA_sangrahaH_bRhat-tantra-sAraH_02_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AryaH_hinduism_sAmya-vaiShamye_kriyA_sangrahaH_bRhat-tantra-sAraH_02_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०२</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2025 Sep 14 04:57:15 UTC. (<a href="http://google.com/search?q=04%3a57%3a15%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
