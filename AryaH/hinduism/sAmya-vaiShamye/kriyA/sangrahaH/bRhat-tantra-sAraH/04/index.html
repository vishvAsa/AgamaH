<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | ०४</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/" rel="feed" type="application/rss+xml" title="आगमे विश्वासटिप्पन्यः" />

    <meta property="og:url" content="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/">
  <meta property="og:site_name" content="आगमे विश्वासटिप्पन्यः">
  <meta property="og:title" content="०४">
  <meta property="og:description" content="चतुर्थः परिच्छेदः
अथ प्रकीर्णकम् ।
तत्र पूजायां दिग्विधानम् ।
विष्णुविषये नारदीये -
स्नातः शुक्लाम्बरधरश्चाचान्तः पूर्वदिङ्मुखः ।
शुद्धासनं समासाद्य भूतोत्सारणमाचरेत् ॥ १ ॥
अन्यत्र तु निबन्धे -
उपविश्यासने मन्त्री प्राङ्मुखो वाप्युदङ्मुखः ।
बद्धपद्मासनो मन्त्री समाहितजितेन्द्रियः ॥ २ ॥
सारसमुच्चयेऽपि -
प्रागाननो धनददिग्बदनोऽथ वापीति ।
रात्रो पूजने नायं निमयः ॥ ३ ॥
तथा च स्मृतिः -
रात्रावुदङ्मुखः कुर्यात् देवकार्यं सदैव हि ।
शिवार्चनं सदाप्येवं शुचिः कुर्यादुदङ्मुखः ॥ ४ ॥
अथ पूजायां विहितनिषिद्धानि -
यन्त्रतन्त्रप्रकाशे -
लिङ्गद्वयं तथा नार्च्यं गणेशद्वयमेव च ।
शक्तिद्वयं तथा सूर्यद्वयमेकत्र नार्चयेत् ॥ ५ ॥
द्वे चक्रे द्वारकायान्तु शालग्रामशिलाद्वयम् ।
एतेषामर्चनान्नित्यमुद्वेगं प्राप्नुयाद्गृही ॥ ६ ॥">
  <meta property="og:locale" content="en_us">
  <meta property="og:type" content="article">
    <meta property="article:section" content="aryah">

  <meta itemprop="name" content="०४">
  <meta itemprop="description" content="चतुर्थः परिच्छेदः
अथ प्रकीर्णकम् ।
तत्र पूजायां दिग्विधानम् ।
विष्णुविषये नारदीये -
स्नातः शुक्लाम्बरधरश्चाचान्तः पूर्वदिङ्मुखः ।
शुद्धासनं समासाद्य भूतोत्सारणमाचरेत् ॥ १ ॥
अन्यत्र तु निबन्धे -
उपविश्यासने मन्त्री प्राङ्मुखो वाप्युदङ्मुखः ।
बद्धपद्मासनो मन्त्री समाहितजितेन्द्रियः ॥ २ ॥
सारसमुच्चयेऽपि -
प्रागाननो धनददिग्बदनोऽथ वापीति ।
रात्रो पूजने नायं निमयः ॥ ३ ॥
तथा च स्मृतिः -
रात्रावुदङ्मुखः कुर्यात् देवकार्यं सदैव हि ।
शिवार्चनं सदाप्येवं शुचिः कुर्यादुदङ्मुखः ॥ ४ ॥
अथ पूजायां विहितनिषिद्धानि -
यन्त्रतन्त्रप्रकाशे -
लिङ्गद्वयं तथा नार्च्यं गणेशद्वयमेव च ।
शक्तिद्वयं तथा सूर्यद्वयमेकत्र नार्चयेत् ॥ ५ ॥
द्वे चक्रे द्वारकायान्तु शालग्रामशिलाद्वयम् ।
एतेषामर्चनान्नित्यमुद्वेगं प्राप्नुयाद्गृही ॥ ६ ॥">
  <meta itemprop="wordCount" content="21424">
  <meta name="twitter:card" content="summary">
  <meta name="twitter:title" content="०४">
  <meta name="twitter:description" content="चतुर्थः परिच्छेदः
अथ प्रकीर्णकम् ।
तत्र पूजायां दिग्विधानम् ।
विष्णुविषये नारदीये -
स्नातः शुक्लाम्बरधरश्चाचान्तः पूर्वदिङ्मुखः ।
शुद्धासनं समासाद्य भूतोत्सारणमाचरेत् ॥ १ ॥
अन्यत्र तु निबन्धे -
उपविश्यासने मन्त्री प्राङ्मुखो वाप्युदङ्मुखः ।
बद्धपद्मासनो मन्त्री समाहितजितेन्द्रियः ॥ २ ॥
सारसमुच्चयेऽपि -
प्रागाननो धनददिग्बदनोऽथ वापीति ।
रात्रो पूजने नायं निमयः ॥ ३ ॥
तथा च स्मृतिः -
रात्रावुदङ्मुखः कुर्यात् देवकार्यं सदैव हि ।
शिवार्चनं सदाप्येवं शुचिः कुर्यादुदङ्मुखः ॥ ४ ॥
अथ पूजायां विहितनिषिद्धानि -
यन्त्रतन्त्रप्रकाशे -
लिङ्गद्वयं तथा नार्च्यं गणेशद्वयमेव च ।
शक्तिद्वयं तथा सूर्यद्वयमेकत्र नार्चयेत् ॥ ५ ॥
द्वे चक्रे द्वारकायान्तु शालग्रामशिलाद्वयम् ।
एतेषामर्चनान्नित्यमुद्वेगं प्राप्नुयाद्गृही ॥ ६ ॥">
<script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/sAmya-vaiShamye\/kriyA\/sangrahaH\/bRhat-tantra-sAraH\/04\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/sAmya-vaiShamye\/kriyA\/sangrahaH\/bRhat-tantra-sAraH\/04.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>







    <link rel="stylesheet" href="/AgamaH/webpack_dist/uiLib.css">
<link rel="stylesheet" href="/AgamaH/css/uiLibPrint.css" media="print" >
<link rel="stylesheet" href="/AgamaH/css/fonts.css" >
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> ०४</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="०४">०४</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>चतुर्थः परिच्छेदः</p>
<p>अथ प्रकीर्णकम् ।</p>
<p>तत्र पूजायां दिग्विधानम् ।</p>
<p>विष्णुविषये नारदीये -</p>
<p>स्नातः शुक्लाम्बरधरश्चाचान्तः पूर्वदिङ्मुखः ।<br>
शुद्धासनं समासाद्य भूतोत्सारणमाचरेत् ॥ १ ॥</p>
<p>अन्यत्र तु निबन्धे -</p>
<p>उपविश्यासने मन्त्री प्राङ्मुखो वाप्युदङ्मुखः ।<br>
बद्धपद्मासनो मन्त्री समाहितजितेन्द्रियः ॥ २ ॥</p>
<p>सारसमुच्चयेऽपि -</p>
<p>प्रागाननो धनददिग्बदनोऽथ वापीति ।<br>
रात्रो पूजने नायं निमयः ॥ ३ ॥</p>
<p>तथा च स्मृतिः -</p>
<p>रात्रावुदङ्मुखः कुर्यात् देवकार्यं सदैव हि ।<br>
शिवार्चनं सदाप्येवं शुचिः कुर्यादुदङ्मुखः ॥ ४ ॥</p>
<p>अथ पूजायां विहितनिषिद्धानि -</p>
<p>यन्त्रतन्त्रप्रकाशे -</p>
<p>लिङ्गद्वयं तथा नार्च्यं गणेशद्वयमेव च ।<br>
शक्तिद्वयं तथा सूर्यद्वयमेकत्र नार्चयेत् ॥ ५ ॥<br>
द्वे चक्रे द्वारकायान्तु शालग्रामशिलाद्वयम् ।<br>
एतेषामर्चनान्नित्यमुद्वेगं प्राप्नुयाद्गृही ॥ ६ ॥</p>
<p>लैङ्गे -</p>
<p>एकीकृत्य च लिङ्गानि दशपञ्चशतानि च ।<br>
प्रत्येकेनाथवा देवि बिल्वपत्रैः प्रपूजयेत् ॥ ७ ॥<br>
एकं पाशुपतं लिङ्गं मृच्छिलादिविनिर्मितम् ।<br>
शालग्रामशिलामेकां गृहस्थोऽपि प्रपूजयेत् ॥ ८ ॥</p>
<p>यामले -</p>
<p>नाक्षतैरर्चयेद्विष्णुं न तुलस्या विनायकम् ।<br>
न दूर्वया यजेद् दुर्गां बिल्वपत्रैर्दिवाकरम् ॥ ९ ॥<br>
उन्मत्तमर्कपुष्पञ्च विष्णोर्वर्ज्य सदा बुधैः ॥ १० ॥</p>
<p>गौतमीये -</p>
<p>न रक्तचन्दनं जातु गृह्णीयाद्रक्तपुष्पकम् ।<br>
विल्वपत्रैस्तत्प्रसूनैर्नार्चयेद्देवकीसुतम् ॥ ११ ॥</p>
<p>यत्तु तत्रैव -</p>
<p>कमले करवीरे द्वे तुलस्यौ जातिकेतके ।<br>
नागकेशर पावन्ती कह्लारं चम्पकोत्पले ।<br>
नान्द्यावर्त्तञ्च यूथी च मल्लिका नवमल्लिका ।<br>
कुन्दं मन्दारकञ्चैव सौगन्धिकञ्च केशरम् ।<br>
कुरुण्टाशोकसर्जानि बिल्वञ्च मुनिपुष्पकम् ।<br>
पत्रमामलकं शुद्धं कर्णिकारं पलाशजम् ।<br>
एतान्यन्यानि पुष्पाणि यथालाभं समर्चयेत् ।<br>
इति यद्बिल्वविधानं तद्विहितपुष्पाभावे ॥ १२ ॥</p>
<p>तन्त्रान्तरे -</p>
<p>देवीनामर्क-मन्दारावादित्ये तगरं तथा ।<br>
गणेशाय च सूर्याय रक्तपुष्पमतिप्रियम् ।<br>
शिवे कुन्दं मदन्तीञ्च यूथीं बन्धूककेतके ।<br>
रक्तां जवां त्रिसन्ध्यो द्वे मालतीं केतकीन्तथा ।<br>
घुसृणं कुमुदं रक्तं हयारिञ्च विसर्जयेत् ॥ १३ ॥</p>
<p>तथा -</p>
<p>उग्रगन्धमगन्धञ्च कृमिकेशादिदूषितम् ।<br>
वासोभिः सम्भृतं नीतं मतिमान्नार्चयेच्छिवे ॥ १४ ॥<br>
कलिकाभिस्तथा नार्च्यं विना चम्पकपद्मकैः ।<br>
शुष्कैश्च नार्चयेद्विष्णुं पत्रैः पुष्पैः फलैरपि ।<br>
स्नात्वानीतैः पर्युषितैर्याचितैः कुष्णवर्णकैः ।<br>
स्वयं विकसितैः पुष्पैः स्वयञ्च पतितैर्भुवि ।<br>
वर्जयेद् वृहतीपुष्पमगन्धञ्च विशेषतः ।<br>
स्वयं विकसितैरिति पुरुषेण स्वयं विकासितैरित्यर्थः ॥ १५ ॥<br>
त्रिपत्रन्यूनकुसुमैर्नार्चयेत् तु कदाचन ।<br>
भूगतञ्चाङ्गसंस्पृष्टं केशकीटादिदूषितम् ।<br>
कुमुदं पाटलञ्चैव शिरीषं परिवर्जयेत् ।<br>
भूगतं वर्जयेत् पुष्पं शेफालीं वकुलं विना ॥ १६ ॥</p>
<p>तथा -</p>
<p>बिल्वस्य खादिरस्यैव तथा धात्रीदलस्य च ।<br>
तमालस्य च पद्मस्य छिन्नभिन्ने न दूष्यति ॥ १७ ॥</p>
<p>गौतमीये -</p>
<p>मलिनं भूमिसंस्पृष्टं कृमिकेशादिदूषितम् ।<br>
पर्युषितानि पुष्पानि वर्जयेद् देवतार्चने ।<br>
तिष्ठेद् दिनद्वयं शुद्धं पद्ममामलकं तथा ।<br>
तुलसी सर्वदा शुद्धा तथा बिल्वदलानि च ।<br>
दिनैकं करवीराणि योग्यानि च तपोधन ॥ १८ ॥</p>
<p>ज्ञानार्णवे -</p>
<p>पुष्पैः पर्य्युषितैर्देवि, नार्चयेत् स्वर्णजैरपि ।<br>
निर्माल्यभूतैः कुसुमैरुच्छिष्टैः परमेश्वरि ॥ १९ ॥</p>
<p>त्रिपुरामधिकृत्य वाराहीये -</p>
<p>पलाशकाशकुसुमैर्नार्चयेद् दूरतस्त्यजेत् ।<br>
धात्रीतमालजैः पत्रैस्तुलसीद्वितयैस्तथा ।<br>
पूजनात् पातको तु स्याल्लग्नैश्चापि श्रियं हरेत् ।<br>
त्रिपुरापूजने वर्ज्या तुलसी सर्वदा बुधैः ।<br>
तुलसीघ्राणमात्रेण क्रुद्धा भवति सुन्दरी ॥ २० ॥</p>
<p>कौलावलीये -</p>
<p>रक्तमार्घ्यं श्वेतदूर्वां नीलकण्ठङ्कुरुण्टकम् न दद्यात् तु<br>
महादेव्यै यदीच्छेच्छुभमात्मनः ॥ २१ ॥</p>
<p>योगिनीतन्त्रेऽपि -</p>
<p>देवीमधिकृत्य -</p>
<p>झिण्टीपुष्पेण पीतेन-श्वेतेन तगरेण च ।<br>
श्वेतोड्रेण च पुष्पेण वर्जयेत् पूजनं सदा ।<br>
तुलस्यौ द्वे च मन्दारकह्लारज-तमालजैः ।<br>
नार्चयेत् तु महादेवीं कुशकाशोद्भवेन च ॥ २२ ॥</p>
<p>तथा सर्वमधिकृत्य -</p>
<p>बकुलस्य त्वशोकस्य अर्जुनस्य महेश्वरी ।<br>
पूजयेद् वृन्तवर्ज्येन सवृन्तेन च वर्जयेत् ।<br>
विष्णुक्रान्ता जवा नागकेशरं नागवल्लभम् ।<br>
वन्धूकञ्चैव मन्दारं सवृन्तेन समर्चयेत् ।<br>
न स्पृशेदहस्तवर्जञ्च भूगतञ्च न संस्पृशेत् ।<br>
शेफालिबकुले भद्रे भूगतेऽपि समर्चयेत् ।<br>
मालूरं भूगतं देयं तस्य काष्ठस्य चन्दनम् ।<br>
बिल्वस्य मूलकं वर्ज्यं कदल्या पत्रकं तथा ।</p>
<p>तथा -</p>
<p>बिल्वपत्रञ्च माध्यञ्च तमालामलकीदलम् ।<br>
कह्लारं तुलसीञ्चैव पद्मञ्च मुनिपुष्पकम् ।<br>
एतत् पर्युषितं स्याद्यच्चान्यत् कलिकात्मकम् ।<br>
नीरजस्य च बिल्वस्य तुलस्या दलमेव च ।<br>
न दूष्येच्छिन्न-भिन्नञ्च जातीपुष्पञ्च शङ्करि ॥ २३ ॥</p>
<p>तथा नक्षत्रविद्यादौमत्स्यसूक्ते -</p>
<p>पुष्पं श्रेष्ठं रक्तकोकं बन्धूकं शतपत्रकम् ।<br>
वर्वराद्वितरञ्चैव कर्णिकाद्वयन्तथा ।<br>
वकमन्दारचूतानि करवीराणि शस्यते ।<br>
मल्लिकाद्वितयं जाती क्षौमपुष्पं जयन्तिका ।<br>
बिल्वपत्रं कुरुवकं मुनिपुष्पञ्च केशरम् ।<br>
वासन्तीद्वितञ्चैव काशपुष्पं मरूवकम् ।<br>
मदनञ्च लवङ्गञ्च यूथीं शेफालिकान्तथा ।<br>
सुगन्धिश्वेतलौहित्यकुसुमैरर्चयेद्दलैः ।<br>
बिल्वैर्मरूवकाद्यैश्च तुलसीदलवर्जितैः ॥ २४ ॥</p>
<p>यद्यपि -</p>
<p>तुलसीवर्जिता पूजा न जातु भवेत् ।<br>
इति तथापि तान्नियमस्तु न त्रिपुरादौ ॥ २५ ॥</p>
<p>तथा च -</p>
<p>सुन्दरी भैरवी-काली-ब्रह्मविघ्न-विवस्वताम् ।<br>
तुलसीवर्जिता पूजा सा पूजा विफला भवेत् ।<br>
इति अविफला सफला इत्यर्थः ।<br>
तेन भैरव्यादिपूजायां तुलसी सदैव त्याज्या पूर्ववचनात् ।<br>
इतरासान्तुं पूजायां तदसत्त्वे सत्त्वे वा न दोषः ॥ २६ ॥<br>
नाक्षतैरर्चयेद्विष्णुम् इति पुष्पाभावेऽतिदेशप्राप्तस्य तण्डुलस्य<br>
निषेधपरम् ॥ २७ ॥</p>
<p>तथा हि -</p>
<p>पुष्पाभावे जलेनापि दूर्वया तण्डुलेन वा ।<br>
नित्यं पूजा प्रकर्त्तव्या पुष्पाभावेन सुन्दरि ।<br>
न त्वर्घ्यादिनिषेधपरम् ॥ २८ ॥</p>
<p>तथा च -</p>
<p>गन्ध-पुष्पाक्षत-यव-कुशाग्र-तिलसर्षपैः ।<br>
सदूर्वैः सर्वदेवानामेतदर्घ्यमुदाहृतम् ।<br>
एवं न दूर्वया यजेद् दुर्गामित्यादि ॥ २९ ॥<br>
विना वै दूर्वया देवि पूजा नास्तीह कर्हिचित् ।<br>
तस्माद्दूर्वा ग्रहीतव्या सर्वपुष्पमयी शिवे ।<br>
इति श्रीक्रमीयवाक्यात् ॥ ३० ॥</p>
<p>तथा च राघवभट्टः -</p>
<p>सर्वैः पुष्पैः सदा पूज्या विहिताविहितैरपि ।<br>
कर्तव्या सर्वदेवानां भक्तियोगोऽत्र कारणम् ॥ ३१ ॥</p>
<p>तथा तन्त्रान्तरे -</p>
<p>देवीपूजा सदा कार्या जलजैः स्थलजैरपि ।<br>
विहितैरविहितैर्वापि भक्तियुक्तेन चेतसा ।<br>
इदन्तु विहितपुष्पाभावे अत्यन्त भक्तिविषयम् ॥ ३२ ॥</p>
<p>तथा कालीतन्त्रे -</p>
<p>अपामार्गैश्च भृङ्गैश्च तुलसीवर्जितैः शुभैः ॥ ३३ ॥</p>
<p>मुण्डमालातन्त्रे -</p>
<p>धुस्तूराशोकबकुलश्वेतकृष्णापराजिता ।<br>
इत्यादि पुष्पनियमो बोद्धव्यः ॥ ३४ ॥</p>
<p>अथ जपविशेषः -</p>
<p>तत्र सेतुं विना जपस्य व्यर्थत्वात्तन्निरूप्यते ॥ ३५ ॥</p>
<p>तत्र कालिकापुराणे -</p>
<p>शास्त्राणां प्रणवः सेतुर्मन्त्राणां प्रणवः स्मृतः ।<br>
स्रवत्यनोङ्कृतः पूर्वं परस्ताच्च विशीर्यति ।<br>
निःसेतुसलिलं यद्वत्क्षणान्निम्नं प्रगच्छति ।<br>
मन्त्रस्तथैव निःसेतुः क्षणात् क्षरति यज्वनाम् ॥ ३६ ॥<br>
चतुर्दशः स्वरो योऽसौ सेतुरौकारसञ्ज्ञकः ।<br>
स चानुस्वारनादाभ्यां शूद्राणां सेतुरुच्यते ॥ ३७ ॥</p>
<p>अथ पञ्चाङ्गशुद्धिः -</p>
<p>पञ्चाङ्गशुद्धिं विना पूजाया निष्फलत्वात्तन्निरूप्यते ।</p>
<p>तत्र कुलार्णवे -</p>
<p>आत्म-स्थान-मन्त्र-द्रव्य-देवशुद्धिस्तु पञ्चमी ।<br>
यावन्न कुरुते देवि तस्य देवार्चनं कुतः ।<br>
पञ्चशुद्धिं विना पूजा अभिचाराय कल्पते ॥ ३८ ॥<br>
सुस्नातैर्भूतशुद्ध्या च प्राणायामादिभिस्तथा ।<br>
षडङ्गाद्यखिलन्यासैरात्मशुद्धिरुदीरिता ॥ ३९ ॥<br>
सम्मार्जनानुलेपाद्यैर्दर्पणोदरवत् शुभम् ।<br>
वितान-धूप-दीपादि-पुष्पमाल्यादिशोभितम् ।<br>
पञ्चवर्णरजोभिश्च स्थानशुद्धिरितीरिता ॥ ४० ॥<br>
ग्रथित्वा मातृकावर्णैर्मूलमन्त्राक्षराणि च ।<br>
क्रमोत्क्रमाद् द्विरावृत्त्या मन्त्रशुद्धिरितीरिता ॥ ४१ ॥<br>
पूजाद्रव्याणि सम्प्रोक्ष्य मूलास्त्रैश्च विधानतः ।<br>
दर्शयेद्धेनुमुद्रादीन् द्रव्यशुद्धिः प्रकीर्तिता ॥ ४२ ॥<br>
पीठे देवीं प्रतिष्ठाप्य सकलीकृत्य मन्त्रवित् ।<br>
मूलमन्त्रेण माल्यादीन् धूपादीनुदकेन च ।<br>
त्रिवारं प्रोक्षयेद्विद्वान् देवशुद्धिरितीरिता ।<br>
पञ्चशुद्धिं विधायेत्थं पश्चात्पूजां समाचरेत् ॥ ४३ ॥</p>
<p>अथमन्त्रसिद्धेरूपायः -</p>
<p>तदुक्तं गौतमीये -</p>
<p>सम्यगनुष्ठितो मन्त्रो यदि सिद्धिर्न जायते ।<br>
पुनस्तेनैव कर्त्तव्यं ततः सिद्धो भवेद्ध्रुवम् ॥ ४४ ॥<br>
पुनरनुष्ठितो मन्त्रो यदि सिद्धो न जायते ।<br>
पुनस्तेनैव कर्त्तव्यं ततः सिद्धो न संशयः ॥ ४५ ॥<br>
पुनः सोऽनुष्ठितो मन्त्रो यदि सिद्धो न जायते ।<br>
उपायास्तत्र कर्त्तव्यः सप्त शङ्करभाषिताः ॥ ४६ ॥<br>
भ्रामणं रोधन वश्यं पीडनं पोषशोषणे ।<br>
दहनान्तं क्रमात् कुर्यात् ततः सिद्धो भवेन्मनुः ॥ ४७ ॥<br>
भ्रामणं वायुबीजेन ग्रथनं क्रमयोगतः ।<br>
तन्मन्त्रं यन्त्रे त्वालिख्य शिह्लकर्पूरकुङ्कुमैः ।<br>
उशीरचन्दनाभ्यान्तु मन्त्रं सङ्ग्रथितं लिखेत् ॥ ४८ ॥<br>
क्षीराज्यमधुतोयानां मध्ये तल्लिखितं भवेत् ।<br>
पूजनाज्जपनाद्धोमात्भ्रामितः सिद्धिदो भवेत् ॥ ४९ ॥<br>
भ्रामितो यदि न सिद्धयेद्रोधनं तस्य कारयेत् ।<br>
सारस्वतेन बीजेन सम्पुटीकृत्य सञ्जपेत् ।<br>
एवं रुद्धो भवेत् सिद्धो न चेदेतद्वशीकुरु ॥ ५० ॥<br>
अलक्तं चन्दनं कुष्ठं हरिद्रा मादनं शिला ।<br>
एतैस्तु मन्त्रमालिख्य भूर्जपत्रे सुशोभने ।<br>
धार्यं कण्ठे भवेत् सिद्धिः पीडनं वास्य कारयेत् ॥ ५१ ॥<br>
अधोरोत्तरयोगेन पदानि परिजप्य वै ।<br>
ध्यायेच्च देवता तद्वद्धरोत्तर रूपिणीम् ।<br>
विद्यामादित्यदुग्धेन लिखित्वाक्रम्य चाङ्घ्रिणा ।<br>
तथा भूतेन मन्त्रेण होमः कार्यो दिने�दिने ।<br>
पीडितो लज्जयाविष्टः सिद्धः स्यादथ पोषयेत् ॥ ५२ ॥<br>
बालायाः त्रितयं बीजमाद्यन्ते तस्य योजयेत् ।<br>
गोक्षीरमधुनालिख्य विद्याम्पाणौ विभावयेत् ।<br>
पोषितोऽयं भवेत् सिद्धो न चेत्कुर्वीत शोषणम् ॥ ५३ ॥<br>
द्वाभ्यान्तु वायुबीजाभ्यां मन्त्रः कुर्याद् विदर्भितम् ।<br>
एषा विद्या गले धार्या लिखित्वा वरभस्मना ।<br>
शोषितश्चाप्यसिद्धश्चेद्दहनीयोऽग्निबीजतः ॥ ५४ ॥<br>
आग्नेयेन तु बीजेन मन्त्रेष्वेकैकमक्षरम् ।<br>
आद्यन्तमध-ऊर्ध्वञ्च योजयेद् दाहकर्मणि ।<br>
ब्रह्मवृक्षस्य तैलेन मन्त्रमालिख्य धारयेत् ।<br>
कण्ठदेशे ततो मन्त्रः सिद्धः स्याच्छङ्करोदितम् ॥ ५५ ॥<br>
शिव उवाचः इत्येवं कथितं सम्यक् केवलं तव भक्तितः ।<br>
एकेनैव कृतार्थः स्याद्बहुभिः किमु सुव्रते ॥ ५६ ॥<br>
अथान्यत् सम्प्रवक्ष्यामि मन्त्रसिद्धेस्तु कारणम् ।<br>
मातृकापुटितं कृत्वा मन्त्रञ्च प्रजपेत् सुधीः ।<br>
क्रमोत्क्रमाच्छतावृत्या तदन्ते केवलं मनुम् ।<br>
एवन्तु प्रत्यहं कुर्यात् यावल्लक्षं समाप्यते ।<br>
निश्चितं मन्त्रसिद्धिः स्यादित्युक्तं तन्त्रवेदिभिः ॥ ५७ ॥</p>
<h2 id="सदधलकषणम">सिद्धिलक्षणम्</h2>
<p>अथ सिद्धिलक्षणम् -</p>
<p>मनोरथानाम् अक्लेशः सिद्धिर् उत्तम-लक्षणम् ।<br>
मृत्युनां हरणं तद्वद् देवता-दर्शनन् तथा ।<br>
प्रयोगोऽस्याक्लेशसिद्धिः सिद्धेस्तु लक्षणं परम् ॥ ५८ ॥</p>
<p>परकाय-प्रवेशश्च पुर-प्रवेशनं तथा ।<br>
ऊर्ध्वोत्क्रमणम् एवं हि चराचर-पुरे गतिः ।<br>
खे-चरी-मेलनञ् चैव तत्-कथा-श्रवणादिकम् ।<br>
भूच्-छिद्राणि प्रपश्येत् तु तद् उत्तमस्य लक्षणम् ।</p>
<p>ख्यातिर् वाहन-भूषादि-लाभः सुचिर-जीवनम् ।<br>
नृपाणां तद्-गणानाञ् च वशीकरणम् उत्तमम् ।<br>
सर्वत्र सर्वलोकेषु चमत्-कार-करः सुखी ।<br>
रोगापहरणं दृष्ट्या विषापहरणन् तथा ।<br>
पाण्डित्यं लभते मन्त्री चतुर्-विधम् अयत्नतः ।<br>
वैराग्यञ् च मुमुक्षुत्वं त्यागिता सर्ववश्यता ।<br>
अष्टाङ्ग-योगाभ्यासनं भोगेच्छा-परिवर्जनम् ।<br>
सर्व-भूतेष्व् अनुकम्पा सार्व-ज्ञादि-गुणोदयः ।<br>
इत्य्-आदि-गुण-सम्पत्तिर् मध्य-सिद्धेस् तु लक्षणम् ॥ ५९ ॥</p>
<p>ख्यातिर् वाहन-भूषादि-लाभः सुचिरजीवनम् ।<br>
नृपाणां तद्गणानाञ्च वात्सल्यं लोकवश्यता ।<br>
महैश्वर्यं धनित्वञ्च पुत्रदारादिसम्पदः ।<br>
अधमाः सिद्धयः प्रोक्ता मन्त्रिणां प्रथमभूमिका ।<br>
सिद्धमन्त्रस्तु यः साक्षात् स शिवो नात्र संशयः ॥ ६० ॥</p>
<h2 id="मनतरण-दष">मन्त्राणां दोषाः</h2>
<p>मन्त्राणां दोषाः -</p>
<p>मुण्डमालातन्त्रे शङ्कर उवाच -</p>
<p>भुवनेशी महाविद्या देवराजेन वै पुरा ।<br>
आराधिता महाविद्या वीर्यहीनाभवत् तदा ॥ ६१ ॥<br>
एकाक्षरी वीर्यहीना वाग्भवेनोज्वलीकृता ।<br>
कामराजाख्यविद्या या विद्या सा पुष्पधन्वना ।<br>
शरेण पीडिता पूर्वं भुवनेश्याः प्रतिष्ठिता ॥ ६२ ॥<br>
कुमारी या च विद्येयं त्वया शप्ता पतिव्रते ।<br>
केवलं शिवरूपेण शक्तिरूपेण केवलम् ।<br>
मया प्रतिष्ठिता विद्या तारा चन्द्रस्वरूपिणी ॥ ६३ ॥</p>
<p>भैरव्यादिविद्यामधिकृत्य -</p>
<p>सुप्ता दग्धा कीलिता च सैव संहाररूपिणी ।<br>
मदोन्मत्ता मूर्च्छिता च हीनवीर्या च स्तम्भिता ।<br>
छिन्ना रुद्धा च वृद्धा च निर्वीजा शक्तिहीनका ॥ ६४ ॥</p>
<p>तथा विश्वसारे -</p>
<p>छिन्नो रुद्धः शक्तिहीनः पराङ्मुखः उदीरितः ।<br>
वधिरो नेत्रहीनश्च कीलितः स्तम्भितस्तथा ।<br>
दग्धः स्रस्तश्च भीतश्च मलिनश्च तिरस्कृतः ।<br>
भेदितश्च सुषुप्तश्च मदोन्मत्तश्च मूर्च्छितः ।<br>
हृतवीर्यश्च हीनश्च प्रध्वस्तो बालकः पुनः ।<br>
कुमारस्तु युवा प्रौढो वृद्धो निस्त्रिंशकस्तथा ।<br>
निर्वीजः सिद्धिहीनश्च मन्दः कूटस्तह्ता पुनः ।<br>
निरंशकः सत्त्वहीनः केकरो जीवहीनकः ।<br>
धूमितालिङ्गितौ स्यातां मोहितश्च क्षुधार्त्तकः ।<br>
अतिदृप्तोऽङ्गहीनः स्यादतिक्रुद्धः समीरितः ।<br>
अतिकूरश्च सव्रीडः शान्तमानस एव च ।<br>
स्थानभ्रष्टश्च विकलो निःस्नेहः परिकीर्त्तितः ।<br>
अतिवृद्धः पीडितश्च वक्ष्याम्येषाञ्च लक्षणम् ॥ ६५ ॥<br>
मनोर्यस्यादिमध्यान्तेष्वानिलं बीजमुच्यते ।<br>
संयुक्तं वा वियुक्तं वा स्वराक्रान्तं त्रिधा पुनः ।<br>
चतुर्द्धा पञ्चधा वापि स मन्त्रश्छिन्नसञ्ज्ञकः ॥ ६६ ॥<br>
आदिमध्यावसाने तु भूबीजद्वयलाञ्छितः ।<br>
रुद्धमन्त्रः स विज्ञेयो भूक्तिमुक्तिविवर्जितः ॥ ६७ ॥<br>
मायात्रितत्त्वश्रीबीजरावहीनश्च यो मनुः ।<br>
शक्तिहीनः स कथितो यस्य मध्ये न वर्त्तते ॥ ६८ ॥<br>
कामबीजं मुखे माया शिरस्यङ्कुशमेव च ।<br>
असौ पराङ्मुखः प्रोक्तो हकारो बिन्दुसंयुतः ॥ ६९ ॥<br>
आद्यन्तमध्येष्विन्दुर्वा स भवेद्बधिरः स्मृतः ।<br>
पञ्चवर्णो मनुर्यः स्याद्रेफार्केन्दुविवर्जितः ।<br>
नेत्रहीनः स विज्ञेयो दुःख शोकामयप्रदः ॥ ७० ॥<br>
आदिमध्यावसानेषु हंसः प्रासादवाग्भवौ ।<br>
हकारो बिन्दुमाञ्जीवो रावश्चापि चतुष्फलः ।<br>
माया नमामि च पदं नास्ति यस्मिन् स कीलितः ॥ ७१ ॥<br>
एकं मध्ये द्वयं मूर्ध्नि यस्मिन्नस्त्रपुरन्दरौ ।<br>
न विद्येते स मन्त्रस्तु स्तम्भितः सिद्धिवर्जितः ॥ ७२ ॥<br>
वह्निवायुसमायुक्तो यस्य मन्त्रस्य मूर्ध्नि ।<br>
सप्तधा दृश्यते तन्तु दग्धमन्त्रं प्रचक्षते ॥ ७३ ॥<br>
अस्त्रं द्वाभ्यां त्रिभिःषड्भिरष्टभिर्दृश्यतोऽक्षरैः ।<br>
स्रस्तः स कथितो मन्त्रः सर्वसिद्धिविवर्जितः ॥ ७४ ॥<br>
यस्य मुखे नास्ति माया प्रणवो वा विधानतः ।<br>
शिवो वा शक्तिरथवा भीताख्यः स प्रकीर्त्तितः ॥ ७५ ॥<br>
आदौ मध्ये तथा चान्ते यस्य मार्णचतुष्टयम् ।<br>
स एव मलिनो मन्त्रः सर्वविघ्न समन्वितः ॥ ७६ ॥<br>
यस्य मध्ये दकारो वा कवचं मूर्ध्नि द्विधा ।<br>
अस्त्रं तिष्ठति मन्त्रः स तिरस्कृत उदाहृतः ॥ ७७ ॥<br>
द्योद्वयं हृदये शीर्षे वषट् वौषट् च मध्यतः ।<br>
स एव भेदितो मन्त्रः सर्वशास्त्रविवर्जितः ॥ ७८ ॥<br>
त्रिवर्णो हंसहीनो यः सुषुप्त उदाहृतः ॥ ७९ ॥<br>
मन्त्रो वाप्यथवा विद्या सप्ताधिकदशाक्षरः ।<br>
फट्कारपञ्चकादिर्यो मदोन्मत्त उदाहृतः ।<br>
तद्वदस्त्रं स्थितं मध्ये यस्य मन्त्रः स मूर्च्छितः ॥ ८० ॥<br>
विरामेऽङ्गस्य ये मन्त्रो हृतवीर्य स उच्यते ॥ ८१ ॥<br>
आदौ मध्ये तथा चान्ते चतुरस्त्रयुतो मनुः ।<br>
ज्ञातव्यो भीम इत्येव यः स्यादष्टादशाक्षरः ॥ ८२ ॥<br>
एकोनविंशत्यर्णो वा यो मन्त्रस्तारसंयुतः ।<br>
हृल्लेखाङ्कुशबीजाढ्यः प्रध्वस्तस्तं प्रचक्षते ॥ ८३ ॥<br>
सप्तवर्णः स्मृता बालः कुमारोऽष्टाक्षरः स्मृतः ।<br>
षोडशार्णो युवा प्रौढश्चत्वारिंशल्लिपिमनुः ॥ ८४ ॥<br>
त्रिंशदर्णश्चतुःषष्टिवर्णो मन्त्रः शताक्षरः ।<br>
चतुःशताक्षरश्चपि वृद्धः स परिकीर्त्तितः ॥ ८५ ॥<br>
नवाक्षरो ध्रुवयुतो मनुनिस्त्रिंश ईरितः ।<br>
यस्यावसाने हृदयं शिरोमन्त्री च मध्यतः ।<br>
शिखा वर्म च न स्यातां वौषट् फट्कार एव वा ।<br>
शिवशक्त्यर्णहीनो वा स निर्बीज उदाहृतः ॥ ८६ ॥<br>
एषु स्थानेषु फट्कारः प्रौढा यस्मिन्प्रदृश्यते ।<br>
स मन्त्रः सिद्धिहीनः स्यात्मन्दः पङ्क्त्यक्षरो मनुः ॥ ८७ ॥<br>
कूट एकाक्षरो मन्त्रः स एवोक्तो निरंशकः ।<br>
द्विवर्णः सत्त्वहीनः स्याच्चतुर्ववर्णस्तु केकरः ॥ ८८ ॥<br>
षडक्षरो जीवहीनः सार्द्धसप्ताक्षरो मनुः ।<br>
सार्द्धद्वादशवर्णोऽपि धूमितः सतु निन्दितः ॥ ८९ ॥<br>
सार्द्धबीजद्वयं तद्वत् एकविंशतिवर्णकः ।<br>
विंशत्यर्णस्त्रिंशदर्णो यः स्यादालिङ्गितः स्मृतः ॥ ९० ॥<br>
द्वाविंशत्यक्षरो मन्त्रो मोहितः परिकीर्त्तितः ।<br>
द्वात्रिंशद्वर्णो मन्त्रो यः सप्तविंशतिवर्णकः ।<br>
क्षुधात्तः स तु विज्ञेयो चतुर्विंशतिवर्णकः ॥ ९१ ॥<br>
एकादशाक्षरो वापि पञ्चविंशतिवर्णकः ।<br>
त्रयोविंशतिवर्णो वा मन्त्रो दृप्त उदाहृतः ॥ ९२ ॥<br>
षड्विंशत्यक्षरो मन्त्रोः षट्त्रिंशदर्णकस्तथा ।<br>
त्रिंशदेकोनवर्णो वा त्वङ्गहीनः स एव हि ॥ ९३ ॥<br>
अष्टाविंशदक्षरो वा एकत्रिंशदथापि वा ।<br>
अतिक्रुद्धः स विज्ञेयो निन्दितः सर्वकर्मसु ॥ ९४ ॥<br>
त्रिंशदक्षरको मन्त्रस्त्रयस्त्रिंशदथापि वा ।<br>
अतिक्रूरः स विज्ञेयो निन्दितः सर्वकर्मसु ॥ ९५ ॥<br>
चत्वारिंशतमारभ्य त्रिषष्टिर्यावता भवेत् ।<br>
तावत्सङ्ख्या निगदिता मन्त्राः सव्रीडसञ्ज्ञकाः ॥ ९६ ॥<br>
पञ्चषष्ट्यक्षरा ये र्स्युमन्त्रास्ते शान्तमानसाः ।<br>
एकोनशतपर्यन्तं पञ्चषष्ट्यक्षरादितः ।<br>
ते सर्वे कथिता मन्त्राः स्थानभ्रष्टा न शोभनाः ॥ ९७ ॥<br>
त्रयोदशाक्षरा ये र्स्युमन्त्राः पञ्चदशाक्षराः ।<br>
ते सर्वे विकला ज्ञेयाः शतं सार्द्धं शतन्तथा ॥ ९८ ॥<br>
शतद्वयं द्विनवतिरेकहीना तथापि वा ।<br>
यावत् शतत्रयं सङ्ख्या निःस्नेहास्ते प्रकीर्त्तिताः ॥ ९९ ॥<br>
चतुःशतमथारभ्य यावद्वर्ण-सहस्रकम् ।<br>
अतिवृद्धः स मन्त्रस्तु सर्वशास्त्रविवर्जितः ॥ १०० ॥<br>
सहस्रार्णाधिका मन्त्रा दण्डकाः पीडिताह्वयाः ।<br>
द्विसहस्राक्षरा मन्त्राः खण्डशः सप्तधा कृताः ।<br>
ज्ञातव्याः स्तोत्ररूपास्ते मन्त्रा एते यथा स्थिताः ।<br>
तथा विद्याश्च बोद्धव्या मन्त्रिभिः सर्वकर्मसु ।<br>
दोषानिमानविज्ञाय यो मन्त्रं भजते बुधः ।<br>
सिद्धिर्न जायते तस्य कल्पकोटिशतैरपि ॥ १ ॥</p>
<h2 id="मनतरण-दषशनत">मन्त्राणां दोषशान्तिः</h2>
<p>अथ मन्त्राणां दोषशान्तिः -</p>
<p>तत्रैव -</p>
<p>छिन्नादिदुष्टा ये मन्त्रास्तन्त्रे तन्त्रे निरूपिताः ।<br>
ते सर्वे सिद्धिमायान्ति मातृकार्णप्रभावतः ॥ २ ॥<br>
मातृकार्णैः पुटिकृत्य मन्त्रं विद्यां विशेषतः ।<br>
शतमष्टोत्तरं पूर्वं प्रजपेत् फलसिद्धये ।<br>
तदा मन्त्रो महाविद्या यथोक्तफलदा भवेत् ॥ ३ ॥<br>
मातृकापुटितं कृत्वा मध्ये वर्णं निधाय च ।<br>
मन्त्रवर्णांस्ततः कुर्यात् शोधनः तन्त्रसम्मतम् ॥ ४ ॥<br>
बद्धा च योनिमुद्रां तां सङ्कोच्याधारपङ्कजम् ।<br>
तदुत्पन्नान्मन्त्रवर्णान् कुर्वतश्च गतागतान् ।<br>
ब्रह्मरन्ध्रावधि ध्यात्वा वायुमापूर्य कुम्भयेत् ।<br>
सहस्रं प्रजपेन्मन्त्री मन्त्रदोषप्रशान्तये ॥ ५ ॥</p>
<p>तथा -</p>
<p>एषु दोषेषु पत्रेषु मायां काममथापि वा ।<br>
क्षिप्त्वा चादौ श्रियञ्चैव तद्दूषणविमुक्तये ॥ ६ ॥</p>
<p>तथा -</p>
<p>तारसम्पुटितो वापि दुष्टमन्त्रोऽप् सिध्यति ।<br>
यस्य यत्र भवेद्भक्तः सोऽपि मन्त्रोऽस्य सिध्यति ॥ ७ ॥</p>
<p>तथा -</p>
<p>प्रणवो मातृका देवी हृल्लेखेत्यमृतत्रयम् ।<br>
अमृतत्रयसंयोगाद्दुष्टमन्त्रोऽपि सिध्यति ॥ ८ ॥</p>
<p>अथ होमार्थं कुण्डनियमः -</p>
<p>तत्र कुण्डपदव्युत्पत्तिमाह सारावलीधृतविश्वसारे -</p>
<p>कौ पृथिव्यां विलं देवि दृश्यते सुमनोहरम् ।<br>
तस्मात्कुण्डं समाख्यातं साधकानां हिताय वै ।<br>
बिलं गर्त्तम् ।<br>
सुमनोहर-मेखलायोन्यादिविशिष्टमित्यर्थः ॥ १ ॥<br>
तत्र तावत् गृहनिर्णयः ।</p>
<p>तत्रापि प्रथमं भूमिनिर्णयः -</p>
<p>गौतमीये -</p>
<p>भूमेः परिग्रहं कुर्याद्यावदायतनं भवेत् ॥ २ ॥<br>
शुक्लमृत्स्ना तु या भूमिर्ब्राह्मी सा परिकीर्त्तिता ।<br>
क्षत्रियां रक्तमद्भूमिर्हरिद्वैश्या प्रकीर्त्तिता ।<br>
कृष्णाभूमिर्भवेत्शूद्रा चतुर्द्धा भूःप्रकीर्त्तिता ।<br>
ब्राह्मी सर्वार्थ सिद्धिः स्यात् क्षत्रिया राज्यदा मता ।<br>
धन्यधान्यकरीं वैश्या शूद्रा तु निन्दिता भवेत् ॥ ३ ॥</p>
<p>गणेशविमर्षिण्याम् -</p>
<p>आदौ भूमिं परीक्षेत वास्तुशास्त्रविशारदः ।<br>
शल्यादिशोधनं कुर्यात् पौरुषं वा खनेत् ततः ॥ ४ ॥<br>
वास्तोः संयोज्य पूर्वस्याम् ऐशान्यामुत्तरेऽपि वा ।<br>
दिशि सङ्कल्पयेन्मन्त्री मण्डपञ्च विभागतः ॥ ५ ॥<br>
नवहस्तप्रमाणं वा सप्तहस्तमथापि वा ।<br>
पञ्चहस्तप्रमाणं वा चतुरस्रं समन्ततः ।<br>
पञ्चहस्तन्तु एककुण्डपक्षे ॥ ६ ॥</p>
<p>तदुक्तं तत्रैव -</p>
<p>एककुण्डमतेनान्यत् पञ्चहस्तगृहं भवेत् ।<br>
तदेककुण्डं गृहस्योत्तरभागे प्रशस्तम् ॥ ७ ॥</p>
<p>यथा -</p>
<p>अथोत्तरे तथा कुण्डमेकं वेदास्रमुद्धरेत् ।<br>
लक्षहोमे तु तत्कुर्यात् गृहमध्ये न दूषणम् ॥ ८ ॥</p>
<p>तथा वसिष्ठसंहितायाम् -</p>
<p>वास्तोरीशानभागे तु मण्डलं रचयेत् सुधीः ।<br>
षड्द्वादशाष्टभिर्हस्तैः षोडशैर्वा समन्ततः<br>
चतुर्द्वारसमायुक्तं तोरणाद्यैरलङ्कृतम् ॥ ९ ॥</p>
<p>निबन्धे -</p>
<p>तत्त्रिभागमिते क्षेत्रेऽरत्निमात्रसममुन्नतम् ।<br>
चतुरस्रां ततो वेदीं मण्डलाय प्रकल्पयेत् ॥ १० ॥</p>
<p>अथ प्रसङ्गान्नवकुण्डानि -</p>
<p>तत्र शारदायाम् -</p>
<p>प्राक्प्रोक्ते मण्डपे विद्वान्वेदिकाया बहिस्त्रिधा ।<br>
क्षेत्रं विभज्य मध्येऽंशे पूर्वादि परिकल्पयेत् ॥ १ ॥<br>
अष्टाशास्वष्टकुण्डानि रम्याकाराण्यनुक्रमात् ॥ २ ॥</p>
<p>तथा च वसिष्ठसंहितायाम् -</p>
<p>अष्टकुण्डप्रकारमाह ।<br>
चतुरस्रं योनिमर्द्धचन्द्रं त्र्यस्रं सुवर्त्तुलम् ।<br>
षडस्रं पङ्कजाकारमष्टास्रं तानि नामतः ॥ ३ ॥<br>
(कुण्डप्रकाराणिः चित्र ५१)<br>
आचार्यकुण्ड मध्ये स्याद्गौरीपतिमहेन्द्रयोः ।<br>
हस्तमात्रमितां भूमिं पूर्ववत्परिसूत्रयेत् ।<br>
समन्तात्कुण्डमेतत् तु चतुरस्रं शुभावहम् ॥ ४ ॥<br>
चतुरस्रीकृतं क्षेत्रं पञ्चधा विभजेत् सुधीः ।<br>
न्यसेत् पुरस्तादेकांशं कोणार्द्धार्द्ध प्रमाणतः ॥ ५ ॥<br>
भ्रामयेत् तेन मानेन तथान्यदपि मन्त्रवित् ।<br>
सूत्रयुग्मं ततो दद्यात् कुण्डं योनिनिभं भवेत् ॥ ६ ॥<br>
चतुरस्रीकृतं क्षेत्रं दशधा विभजेत् सुधीः ।<br>
एकमेकं त्यजेदंशम् अध ऊर्द्ध्वञ्च तन्त्रवित् ।<br>
ज्यासूत्रं पातयेदग्रे तन्मानाद्भ्रामयेत् ततः ।<br>
अर्द्धचन्द्रनिभं कुण्डं रमणीयमिदं भवेत् ॥ ७ ॥<br>
अग्रे सम्मुखे प्रक्षिप्त-शरधनुर्वदिति भट्टव्याख्यानात् ।</p>
<p>तथा च -</p>
<p>ज्यासूत्रं पातयेदग्रे शरावार्द्धतया यतः ॥ ८ ॥<br>
चतुर्द्धा भेदिते क्षेत्रे न्यसेदुभयपार्श्वयोः ।<br>
एकैकमंशं तन्मानादग्रतो लाञ्छयेत् ततः ।<br>
सूत्रत्रयं बुधः कुर्यात् त्र्यस्रं कुण्डमुदाहृतम् ॥ ९ ॥<br>
अष्टादशांशो क्षेत्रेऽंशं न्यसेदेकं बहिर्बुधः ।<br>
भ्रामयेत् तेन मानेन वृत्तं कुण्डमुदाहृतम् ॥ १० ॥<br>
अष्टधा विभजेत् क्षेत्रं मध्ये सूत्रस्य पार्श्वयोः ।<br>
भागं न्यसेदेकमेकं मानेनानेन मध्यतः ॥ ११ ॥<br>
कुर्यात् पार्श्वद्वये मत्स्यचतुष्कं मन्त्रवित्तमः ।<br>
सूत्रषट्कं ततो दद्यात् षडस्रं कुण्डमीरितम् ॥ १२ ॥<br>
चतुरस्रीकृतं क्षेत्रं विभज्याष्टादशांशतः ।<br>
एकं भागं बहिर्न्यस्य भ्रामयेत् तेन वर्त्तुलम् ॥ १३ ॥<br>
वृत्तानि कर्णिकादीनां बहिस्त्रीणि प्रकल्पयेत् ।<br>
पद्मकुण्डमिति प्रोक्तं विलोचनमनोहरम् ।<br>
बहिरिति मध्ये, वहिःशब्दो मध्यवाचकः अव्ययानामनेकार्थ-<br>
त्वादिति गुरवः ।<br>
कर्णिकादीनां वृत्तानि बहिर्बहिः कुर्यादिति भट्टः ।<br>
अन्यथा मानाधिक्यापद्येः ॥ १४ ॥<br>
चतुरस्रेऽष्टवा भक्ते कुर्याद् वृत्तचतुष्टयम् ।<br>
कर्णिकाकेशरौ मध्ये तृतीये पत्रकाण्यथ ।<br>
तदग्राणि चतुर्थे स्युर्वृत्तान्येवं प्रकल्पयेदिति भट्टः ॥ १५ ॥<br>
पूर्वोक्तं विभजेत् क्षेत्रं चतुर्विंशतिभागतः ।<br>
एकं भाग बहिर्न्यस्य चतुरस्रं प्रकल्पयेत् ।<br>
अन्तःस्थचतुरस्रस्य कोणार्द्धार्द्धप्रमाणतः ।<br>
वाह्यस्य चतुरस्रस्य कोणाभ्यां परिकल्पयेत् ।<br>
दिशं प्रति यथान्यायमष्टौ सूत्राणि पातयेत् ।<br>
अष्टास्रं कुण्डमेतद्धि तन्त्रविद्भिरुदीरितम् ॥ १६ ॥<br>
यावान्कुण्डस्य विस्तारः खननं तावदेव हि ।<br>
कुण्डानां यादृशं रूपं मेखलानाञ्च ताऋशम् ।<br>
कुण्डानां मेखलास्तिस्रो मुष्टिमात्रेण ताः क्रमात् ।<br>
एवं प्रोक्तानि कुण्डानि कथ्येते स्रुक्स्रुवौ ततः ॥ १७ ॥<br>
प्रकल्पयेत् स्रुवं यागे वक्ष्यमाणेन वर्त्मना ।<br>
श्रीपर्णी-शिंशपा-क्षीर-शाखिष्वेकतमं गुरुः ॥ १८ ॥<br>
गृहीत्वा विभजेद्धस्तमात्रं षट्त्रिंशता पुनः ।<br>
हस्तमात्रं बाहुमात्रम् ॥ १९ ॥</p>
<p>तथागस्त्यो -</p>
<p>स्रुचं बाहुप्रमाणेन होमार्थं विदधीत वै ।<br>
विंशत्यंशैर्भवेद् दण्डो वेदी तैरष्टाभिर्भवेत् ॥ २० ॥<br>
एकांशेन मितः कण्ठः सप्तांशेन मितं मुखम् ।<br>
वेदीत्र्यंशेन विस्तारः कण्ठस्य परिकीर्त्तितः ॥ २१ ॥<br>
मुखं कण्ठप्रमाणं स्यात् मुखे मार्गं प्रकल्पयेत् ।<br>
कनिष्ठाङ्गुलिमानेन सर्पिषो निर्गमाय च ॥ २२ ॥<br>
वेदीमध्ये विधातव्या भागेनैकेन कर्णिका ।<br>
विदधीत बहिस्तस्या एकांशेनाभितोऽवटम् ॥ २३ ॥<br>
तस्य खातं त्रिभिर्भागैर्वृत्तमर्द्धांशतो बहिः ।<br>
अंशेनैकेन परितो दलानि परिकल्पयेत् ॥ २४ ॥<br>
मेखला मुखवेद्योः स्यात् परितोऽर्द्धांशमानतः ।<br>
दण्डमूलाग्रयोः कुम्भौ गुणवेदाङ्गुलैः क्रमात् ॥ २५ ॥<br>
गण्डीयुग्मं समांशं स्याद् दण्डस्यानाह ईरितः ।<br>
षड्भिरंशैः पृष्ठभागो वेद्याः कूर्माकृतिर्भवेत् ॥ २६ ॥<br>
हंसस्य वा हस्तिनो वा पौत्रिणो वा मुखं लिखेत् ।<br>
मुखस्य पृष्ठभागेऽस्याः सम्प्रोक्तं लक्षणं स्रुचः ॥ २७ ॥<br>
स्रुचश्चतुर्विंशतिभिर्भागैरारचयेत् स्रुवम् ।<br>
द्वाविंशत्या दण्डमानम् अंशैरेतस्य कीर्त्तितम् ॥ २८ ॥<br>
चतुर्भिरंशैरानाहः कर्षाज्यग्राहि-तच्छिरः ।<br>
अंशद्वयेन विलिखेत् पङ्के मृगपदाकृतिम् ॥ २९ ॥<br>
दण्डमूलाग्रयोर्गण्डी भवेत् कङ्कणभूषिता ।<br>
स्रुवस्य विधिराख्यातः सर्वतन्त्रसमन्वितः ।<br>
गण्डी कुम्भः कङ्कणञ्च ।<br>
गण्डी कङ्कणकुम्भयोरिति भागुरिः ॥ ३० ॥</p>
<p>तयोरभावे तु वसिष्ठे -</p>
<p>पलाशपत्रे निश्छिद्रेरुचिरे स्रुक्स्रुवौ ततः ।<br>
विदध्यात्वाश्वत्थपत्रे सङ्क्षिप्ते होमकर्मणित ॥ ३१ ॥</p>
<p>अथ कुण्डानां विशेषफलानि -</p>
<p>निबन्धे -</p>
<p>सर्वसिद्धिकरं पुंसां चतुरस्रमुदाहृतम् ।<br>
पुत्रप्रदं योनिकुण्डमर्द्धेन्द्वाभं शुभप्रदम् ॥ ३२ ॥<br>
शत्रुक्षयकरं त्र्यस्रं वर्त्तुलं शान्तिकर्मणि ।<br>
छेदमारणयोः कुण्डं षडस्रं पद्मसन्निभम् ।<br>
दृष्टिदं रोगशमनं कुण्डमष्टास्रमीरितम् ॥ ३३ ॥</p>
<p>अथ काम्य-होमार्थं कुण्डनिर्णयः -</p>
<p>तदुक्तं सिद्धसारस्वते -</p>
<p>सान्तौ पुष्टौ तथारोग्ये कुण्डञ्च चतुरस्रकम् ।<br>
आकर्षणे त्रिकोणं स्यादुच्चाटे वर्त्तुलं तथा ।<br>
मारणे च तथा योज्यं वर्त्तुलं मन्त्रिभिः सदा ॥ ३४ ॥</p>
<p>तन्त्रान्तरे -</p>
<p>उदीच्यां पौष्टिके कुण्डं वारुणे शान्तिकादिषु ।<br>
उच्चाटे चानिले कुण्डं याम्ये च मारणं भवेत् ॥ ३५ ॥</p>
<p>तथा च -</p>
<p>विप्राणां चतुरस्रं स्याद्राज्ञां वर्त्तुलमिष्यते ।<br>
वैण्यानामर्द्धचन्द्राभं शूद्राणां त्र्यस्रमीरितम् ॥ ३६ ॥<br>
चतुरस्रन्तु सर्वेषां केचिदिच्छन्ति तान्त्रिकाः ।<br>
चतुरस्रे महेशानि सर्वकर्माणि साधयेत् ।</p>
<p>तथा -</p>
<p>सर्वाधिकारिकं कुण्दं सर्वदं चतुरस्रकम् ॥ ३७ ॥</p>
<p>गृहादिकरणे हस्तनियमः -</p>
<p>गौतमीये -</p>
<p>रथादिदोलिका चैव पोतं शकटमेव च ।<br>
मानाङ्गुलेन कर्त्तव्यं नान्येनापि कदाचन ॥ ३८ ॥<br>
मुष्ट्यरत्निप्रमाणानि यत्किञ्चित् कथितानि च ।<br>
यजमानस्य कर्त्तव्यं नान्यस्यापि कदाचन ॥ ३९ ॥</p>
<p>तथा -</p>
<p>मानक्रियायामुक्तायामनुक्ते मानकर्त्तरि ।<br>
मानकृद्यजमानः स्याद्विदुषामेव निर्णयः ॥ ४० ॥<br>
चतुर्विंशत्यङ्गुलाढ्यं हस्तं तन्त्रविदो विदुः ।<br>
कर्त्तुर्दक्षिणहस्तस्य मध्यमाङ्गुलिपर्वणः ।<br>
मध्यस्व दैर्घ्यमानेन मानाङ्गुलमुदाहृतम् ॥ ४१ ॥</p>
<p>तन्त्रान्तरे -</p>
<p>कर्मकर्त्तुनिजाङ्गुष्ठतिर्यङ्मानेन मध्यमम् ।<br>
प्रमाणाङ्गुष्ठमेतत् तु सर्वकर्मणि चापरे ॥ ४२ ॥<br>
यजमानासन्निधाने पुनः ।<br>
यवानां तण्डुलैरेकमङ्गुलं चाष्टभिर्भवेत् ।<br>
अदीर्घयोजितैर्हस्तश्चतुर्विंशतिभिर्भवेत् ॥ ४३ ॥</p>
<p>वययोऽनुक्रमे पुनः -</p>
<p>अष्टभिस्तैर्भवेज्ज्येष्ठं मध्यमं सप्तभिर्यवैः ।<br>
कन्यसं षड्भिरुद्दिष्टमङ्गुलं मुनिसत्तमैः ॥ ४४ ॥<br>
सहस्रे खलु होतव्ये कुर्यात् कुण्डं करात्मकम् ।<br>
द्विहस्तमयुते तच्च लक्षहोमे चतुष्करम् ॥ ४५ ॥<br>
षट्करे वेदलक्षञ्चाष्टकरे दशलक्षकम् ।<br>
दशहस्तन्तु कोट्यां वै हस्तसङ्ख्या व्यवस्थिता ।<br>
दशहस्तात् परं कुण्डं नास्ति होमे महीतले ॥ ४६ ॥</p>
<p>शारदायाम् -</p>
<p>कोट्यामष्टकरं स्मृतमिति द्रव्यस्य गुरुत्वाऽगुरुत्वेन बोद्धव्यम् ।</p>
<p>तथा च -</p>
<p>एकहस्तमितं कुण्डं लक्षहोमे विधीयते ।<br>
अत्राप्याज्यहोमे मधु-घृत-दूर्वा-करवीरादिहोमे च बोद्धव्यम् ॥<br>
४७ ॥</p>
<p>तथा -</p>
<p>मुष्टिमात्रमितं कुण्डं शतार्द्धे च प्रचक्षते ।<br>
शतहोमेऽरत्निमात्रं हस्तमात्रं सहस्रके ।<br>
द्विहस्तमयुते लक्षे चतुर्हस्तमुदाहृतम् ।<br>
दशलक्षे तु षडहस्तं कोट्यामष्टकरं स्मृतम् ।<br>
एकहस्तमिते कुण्डे लक्षमेकं विधीयते ।<br>
लक्षाणां दशकं यावत् तावद्धस्तेन वर्द्धयेत् ॥ ४८ ॥</p>
<p>द्विहस्तादिकुण्डमानं तु गौतमीये -</p>
<p>पूर्वपूर्वस्य कुण्डस्य कोणसूत्रन्तु यद्भवेत् ।<br>
उत्तरोत्तरकुण्डानां मानं तत् परिकीर्त्तितम् ।<br>
कर्णसूत्रप्रमाणेन द्विहस्तं कुण्डमाहरेत् ।<br>
सर्वकुण्डेषु सर्वत्र वर्द्धयेद् विधिनामुना ॥ ४९ ॥</p>
<p>कुण्डप्रकरणे विशेषमाह गौतमीये -</p>
<p>ततः कुण्डं खनेन्मन्त्री यथा शास्त्रविधानतः ।<br>
त्यक्त्वा सर्पस्य गात्रञ्च शिरोदेशं प्रयत्नतः ।<br>
शिरोघाते भवेन्मृत्युः पिण्डेषु पिण्डघातनम् ।<br>
पूच्छे तु दुखसम्भूतिः क्रोडे सर्वार्थसाधनम् ॥ ५१ ॥</p>
<p>नागशिर-आदि-निर्णयो यथा -</p>
<p>वास्तुप्रमाणेन तु गात्रकेण, वमेन शेते खलु नित्यकालम् ।<br>
त्रिभिस्तु मासैः परिवृत्य भूमौ, तं वास्तुनागं प्रवदन्ति<br>
सिद्धाः ॥ ५२ ॥<br>
भाद्रादिके वासवदिक्शिराः स्यात्, मार्गादिकेषु त्रिषु<br>
याम्यमूर्द्धा ।<br>
प्रत्यक्शिराः स्यात्खलु फाल्गुननादौ, ज्येष्ठादिकौवेरशिराः स<br>
नागः ॥ ५३ ॥<br>
यावान्कुण्डस्य विस्तारः खननं तावदिष्यते ।<br>
खाताधिके भवेद्रोगी खातहीने धनक्षयः ॥ ५४ ॥<br>
वक्रकुण्डे तु सन्तापो मरणं छिन्नमेखले ।<br>
मेखलारहिते शोको ह्यधिके वित्तसङ्क्षयः ॥ ५५ ॥<br>
भार्याविनाशकं प्रोक्तं कुण्डं योन्या विना कृतम् ।<br>
अपत्यध्वंसनं प्रोक्तं कुण्डं कण्ठविवर्जितम् ॥ ५६ ॥<br>
सात्विकी मेखला पूर्वा द्वितीया राजसी स्मृता ।<br>
तृतीया तामसी प्रोक्ता मेखलानां विनिर्णयः ॥ ५७ ॥<br>
कुण्डानां मेखलास्त्रिस्रो मुष्टिमात्रे तु ताः क्रयात् ।<br>
उत्सेधायामतो ज्ञेयात्वेकार्द्धाङ्गुलि सम्मिता ॥ ५८ ॥<br>
अरत्निमात्रकुण्डे तु तास्त्रिद्व्येकाङ्गुलात्मिकाः ।<br>
हस्तमात्रमिते कुण्डे वेदाग्निनयनाङ्गुलाः ॥ ५९ ॥<br>
कुण्डे द्विहस्ते ता ज्ञेया रसवेदगुणाङ्गुलाः ।<br>
चतुर्हस्ते तु ता ज्ञेया वसुतर्कयुगाङ्गुलाः ॥ ६० ॥<br>
कुण्डे रसकरे तास्तु पङ्क्त्यष्टर्त्वङ्गुलाः क्रमात् ।<br>
वसुहस्तमिते कुण्डे भानुपङ्क्त्यष्टकाङ्गुलाः ।<br>
दश हस्तमिते कुण्डे मनुभानुदशाङ्गुलाः ।<br>
विस्तारोत्सेधतो ज्ञेया मेखलाः सर्वतो बुधैः ॥ ६२ ॥<br>
होतुरग्रे योनिरासामुपर्यश्वत्थपत्रवत् ।<br>
मेखलानां भवेदन्तः परितो नेमिरङ्गुला ॥ ६३ ॥<br>
एकहस्तस्य कुण्डस्य वर्द्धयेत् ताः क्रमात् सुधीः ।<br>
दशहस्तान्तमन्येषामर्द्धाङ्गुलवशात्पृथक् ।<br>
एकहस्तस्य एकहस्तान्तस्य ।<br>
नाभियोन्योरेकमानस्य दृष्टत्वात् ॥ ६४ ॥</p>
<p>गौतमीये -</p>
<p>प्रथमे मेखले योनिं कुण्डोष्ठीं होतुरग्रतः ।<br>
कुर्यात् गजोष्ठवत्तान्तु कुण्डवित्सर्वलक्षणम् ॥ ६५ ॥<br>
मुष्ट्यरत्न्येकहस्तानां कुण्डानां योनिरीरिता ।<br>
षट्-चतुर्द्व्यङ्गुलायामविस्तारोन्नतिशालिनी ॥ ६६ ॥<br>
एकाङ्गुलन्तु योन्यग्रं कुर्यादीषदधोमुखम् ।<br>
एकैकाङ्गुलतो योनिं कुण्डेष्वन्येषु वर्द्धयेत् ।<br>
यवद्वयप्रमाणेन योन्यग्रमपि वर्द्धयेत् ॥ ६७ ॥</p>
<p>गणेशविमर्षिण्याम् -</p>
<p>मेखलानां बहिःस्थानं स्थलमित्यभिधीयते ।<br>
चतुरस्रस्थलारब्धं नालं मध्ये सरन्ध्रकम् ।<br>
स्थूलमूलन्तु सूक्ष्माग्रं तन्नालं स्यान्मनोहरम् ।<br>
बाह्यस्थमेखलावाह्यस्थलादारभ्य कारयेत् ॥ ६८ ॥</p>
<p>तथा -</p>
<p>स्थलादारभ्य नालं स्यात् योन्या मध्ये सरन्ध्रकम् ।<br>
सरन्ध्रकमित्युभयत्र संवध्यते ॥ ६९ ॥</p>
<p>तदुक्तं गौतमीये -</p>
<p>स्थलादारभ्य नालं स्यात् सरन्ध्रं योनिमध्यतः ।<br>
सूक्ष्माग्रं स्थलमूलञ्च सरन्ध्रं नालमिष्यते ।<br>
योन्या मध्ये विलं कुर्यात् तदाज्यग्राहिसञ्ज्ञकम् ।<br>
मध्यतो मध्यपर्यन्तमित्यर्थः ॥ ७० ॥</p>
<p>तथा वसिष्ठे -</p>
<p>पृष्ठोन्नता गजोष्ठीव सच्छिद्रा मध्यमोन्नता ।<br>
सरन्ध्रमिति मध्यमेखलायामित्यर्थः ।</p>
<p>तथा च -</p>
<p>नालमेखलयोर्मध्ये परिधेः स्थापनाय च ।<br>
रन्ध्रं कुर्यात् तथा विद्वान् द्वितीयमेखलोपरि ॥ ७१ ॥</p>
<p>परिधिस्तु -</p>
<p>बाहुमात्राः परिधय ऋजवः सत्वचोऽब्रणाः ।<br>
त्रयो भवन्त्यशीर्णाग्रा एकेषान्तु चतुर्द्दिशम् ।<br>
मुष्ट्यरत्न्येकहस्तानां नाभिरुत्सेक भावतः ।<br>
नेत्रवेदाङ्गुलोपेता कुण्डेष्वन्येषु वर्द्धयेत् ।<br>
यवद्वयक्रमेणैव नाभिं पृथगुदारधीः ।<br>
योनिकुण्डे योनिमब्जकुण्डे नाभिञ्च वर्जयेत् ।<br>
नाभिक्षेत्रं त्रिधा भित्वा मध्ये कुर्वीत कर्णिकाम् ।<br>
बहिरंशद्वयेनाष्टौ पत्राणि परिकल्पयेत् ॥ ७२ ॥</p>
<p>नवकुण्डपक्षे योनिनियममाह सिद्धान्तशेखरे -</p>
<p>इन्द्राग्नियमदिक्कुण्डे योनिः सौम्यमुखी स्थिता ।<br>
योनिः पूर्वमुखान्येषु पूर्वेशामुत्तरामता ।<br>
हस्तमात्रं स्थण्डिलं वा सङ्क्षिप्ते होमकर्मणि ।<br>
अङ्गुलोत्सेधसंयुक्तं चतुरस्रं समन्ततः ।<br>
आदाय दक्षिणे पाणौ स्रुवं त्रिमधुरः हविः ।<br>
प्राङ्मुखो वह्निजायान्ते जुहुयान्न्युब्जपाणिना ।<br>
नमोऽन्तेन नमो दद्यात् स्वाहान्ते द्विठमेव च ।<br>
पूजायामाहुतौ चैव सर्वत्रायं विधिः स्मृतः ।<br>
नमोऽन्त इति पौराणिकमन्त्रपरम् ॥ ७३ ॥</p>
<p>तथा च ब्रह्मपुराणम् -</p>
<p>ओङ्कारादिसमायुक्तं नमस्कारान्त-कीर्त्तितम् ।<br>
स्वनाम सर्वसत्वानां मन्त्र इत्यभिधीयते ।</p>
<p>यथा -</p>
<p>इदं पाद्यं ॐ आदित्याय नमः ।<br>
इदमर्घ्यं ॐ आदित्याय नमः इत्यादि ।<br>
द्रव्यादीनि समुल्लिख्य पश्चादुल्लेखयेत् सुरानित्यादिवचनात् ।<br>
न तु ॐ आदित्याय नमः, एतत् पाद्यं सूर्याय नमः इत्यादि ॥ ७४ ॥<br>
तान्त्रिके नायं नियमः, अर्घ्यादौ वैषम्यं स्यात् ।<br>
मन्त्रेणोङ्कारपूतेन स्वाहान्तेन विचक्षणः ।<br>
स्वाहावसाने जुहुयात् ध्यायन् वै मन्त्रदेवताम् ।<br>
ओङ्कारपूतेनेत्यादि इदमपि वेदिकमन्त्रपरम् ।<br>
अन्यथा मन्त्रान्तरप्रसङ्गः ।<br>
तेनस्वाहान्तमन्त्रे स्वाहान्तरं न वक्तव्यम् ॥ ७५ ॥<br>
स्रुवस्य पञ्चाङ्गुलं त्यक्त्वा शङ्खमुद्रया धारणम् ।</p>
<p>तदाह -</p>
<p>पञ्चाङ्गुलं बहिस्त्यक्त्वा धारयेत् शङ्खमुद्रयेति ॥ ७६ ॥</p>
<p>यत्र होमसङ्ख्या नोक्ता तत्र च -</p>
<p>सङ्ख्याऽनुक्तौ शतं साष्टं सहस्रं वा जपादिषु ।<br>
अनुक्ते तु हविर्द्रव्ये तिलाज्यं हविरुच्यते ॥ ७७ ॥</p>
<p>अथ नित्यहोमः -</p>
<p>तदुक्तं सोमभुजगावल्याम् -</p>
<p>नाजप्तः सिध्यते मन्त्रो नाहुतश्च फलप्रदः ।<br>
नानिष्टो यच्छते कामान् तस्मात् त्रितयमर्चयेत् ।<br>
पूजया लभते पूजां जपात्सिद्धिर्न संशय ।<br>
विभूतिञ्चाग्निकार्येण सर्वसिद्धिञ्च विन्दति ॥ ७८ ॥</p>
<p>नीलतन्त्रेऽपि -</p>
<p>नित्यहोमं प्रवक्ष्यामि सर्वार्थं येन विन्दति ।<br>
सपर्यां सम्यगापाद्य बलिपूर्वं चरेद्विधिम् ।<br>
ततो होमं तर्पणञ्च चरेत् साधकसत्तमः ।<br>
बलिवैश्यादिकञ्चैव ब्राह्मणः समुपाचरेत् ॥ ७९ ॥<br>
अर्घ्योदकेन सम्प्रोक्ष्य तिस्रो रेखाः समालिखेत् ।<br>
विधिवदग्निमानीय क्रव्यादेभ्यो नमस्तथा ।<br>
मूलमन्त्रं समुच्चार्य कुण्डे वा स्थण्डिलेऽपि वा ।<br>
भूमौ वा संस्तरेद्वह्निं व्याहृतित्रितयेन च ।<br>
स्वाहान्तेन त्रिधा हुत्वा षडङ्गहवनं चरेत् ।<br>
ततो देवीं समावाह्य मूलेन षोडशाहुतिम् ।<br>
हुत्वा स्तुत्वा नमस्कृत्य विसृजेदिन्दुमण्डले ॥ ८० ॥</p>
<p>श्यामादौ विशेषः -</p>
<p>भैरवांश्च हुनेदष्टौ आज्यान्विततिलैः शुभैः ।<br>
पूर्वादिदिक्क्रमेणैव ततो होमं समाचरेत् ॥ ८१ ॥</p>
<p>अथ सङ्क्षेपहोमप्रयोगः -</p>
<p>कुण्डे वा स्थण्डिले वापि वीक्षणादिभिः संस्कृते ॥ १ ॥</p>
<p>तथा च -</p>
<p>वीक्षणं मूलमन्त्रेण शरेण ताडनं मतम् ।<br>
तेनैव प्रोक्षणं प्रोक्तं वर्मणाभ्युक्षणं मतम् ॥ २ ॥<br>
प्रागग्रा उदगग्राश्च तिस्रो रेखाः समालिखेत् ।<br>
ततो मूलमुच्चार्य ॐ कुण्डाय नमः इति सम्पूज्य प्रागग्रा<br>
उदगग्रास्तिस्रस्तिस्रो रेखाः कर्त्तव्याः ।<br>
प्रागग्रेषु मुकुन्देशपुरन्दरान् प्रादक्षिण्येन सम्पूज्य<br>
उदगग्रेषु ब्रह्मवैवस्वतेन्दून्पूजयेत् ॥ ३ ॥<br>
सुन्दरी पक्षे तु सर्वत्र षट्तारीप्रयोगः ।</p>
<p>षट्तारी च -</p>
<p>ऐं ह्रीं श्रीम् ऐं क्लीं सौः ब्रह्मणे नमः ।<br>
एवं क्रमेण पूजयेत् ॥ ४ ॥</p>
<p>तथा ब्रह्मसंहितायां होमकाण्डे -</p>
<p>ऐशान्यां वेदिकां हस्तविस्तारोन्नतिशालिनीम् ।<br>
कृत्वास्मिन् स्थापयेत् कुम्भं यथोक्तक्रमयोगतः ।<br>
ततः सम्पूज्येद् देवं यथा विध्युपचारकैः ।<br>
ततो होमं प्रकूर्वीत देवतासन्निधानतः ॥ ५ ॥<br>
ततः कुण्डमध्ये षट्कोणवृत्त-त्रिकोणं तद्बहिरष्टदलपद्मं<br>
तद्बहिश्चतुरस्रं चतुर्द्वारसमेतं लिखित्वा तदुपरि मूलेन<br>
पुष्पाञ्जलीन् दद्यात्, सुन्दरी पक्षे तु बालया ॥ ६ ॥<br>
ततः सर्वाणि प्रणवेनाभ्युक्ष्य वह्नेर्योगपीठमार्चयेत् ।</p>
<p>तद्यथा -</p>
<p>कर्णिकोपर्याधारशक्त्यादीन् सम्पूज्याग्न्यादिकोणचतुष्केषु ॐ<br>
धर्माय नमः एवं ज्ञानाय वैराग्याय ऐश्वर्याय ।<br>
पूर्वादिदिक्षु अधर्माय अज्ञानाय अवैराग्याय अनैश्वर्याय ।<br>
मध्ये ॐ अनन्ताय एवं पद्माय अम् अकर्मण्डलाय<br>
द्वादशकलात्मने नमः, ॐ सोममण्डलाय षोडशकलात्मने<br>
नमः, रं वह्निमण्डलाय द्वादशकलात्मने नमः ।<br>
ततः केशरेषु पूर्वादिमध्ये च ॐ पीतायै नमः एवं श्वेतायै<br>
नमः अरुणायै नमः कृष्णायै धूम्रायै तीव्रायै स्फुलिङ्गिन्यै<br>
रुचिरायै ज्वालिन्यै ।<br>
ततो रं वह्न्यासनाय नमः ॥ ७ ॥<br>
ततो वागीश्वरीमृतुस्नातां नीलेन्दीवरलोचनाम् ।<br>
वागीश्वरेण संयुक्ताम् इति ध्यात्वा ॐ ह्रीं वागीश्वराय नमः<br>
ॐ ह्रीं वागीश्वर्ये नमः ।<br>
इति पञ्चोपचारैः सम्पूज्य सूर्यकान्तादिसम्भूतं<br>
श्रोत्रियगेहजं वा वह्निमानयेत् ।<br>
सुन्दरी पक्षे तु कामेश्वरं कामेश्वरीं पूजयेत् ॥ ८ ॥</p>
<p>गौतमीये -</p>
<p>पाषाणभवमग्निञ्च यदि वाऽरुणिसम्भवम् ।<br>
श्रोत्रियाणां गेहजञ्च वनस्थं वाथवा हरेत् ॥ ९ ॥<br>
निरग्निब्राह्मणाल्लब्धो ह्यर्द्धलाभकरो भवेत् ।<br>
क्षत्रबन्धोश्चतुर्थांशं फलं दद्याद्धुताशनः ।<br>
वैश्याच्छूद्राच्च विफलं जायते होमकर्मणि ।<br>
तस्मात् सर्वप्रयत्नेन वह्निमुक्तं समाहरेत् ॥ १० ॥</p>
<p>तन्त्रान्तरे -</p>
<p>द्विजातिभवनाद्वापि वह्निमानीय साधकः ।<br>
वौषडन्तेन मूलेन मन्त्रितं तं विलोकयेत् ।<br>
अग्निमावाहयेदस्त्रमन्त्रेण तदनन्तरम् ।<br>
हुं-फडन्तेन मूलेन क्रव्यादांशं परित्यजेत् ॥ ११ ॥<br>
ततः ॐ वह्नेर्योगपीठाय नमः ।<br>
चतुर्दिक्षु ॐ वामायै नमः ।<br>
एवं ज्येष्थायै रौद्र्यै अम्बिकायै ।<br>
ततो मूलमूचार्य अमुकदेवताकुण्डाय नमः इति कुण्डं<br>
सम्पूज्य तदधो वागीश्वरीं तत्तदेवतारूपाम् ऋतुमतीं<br>
ध्यात्वा यथोक्तं वह्निमानीय वीक्षणादिभिः संस्कृत्य रमिति<br>
तस्माद् वह्निमुद्धृत्य मूलमुच्चार्यं हुं फट् क्रव्यादेभ्यः<br>
स्वाहा इत्यनेन क्रव्यादांशं परित्यज्य वह्निमन्त्रेण संरक्ष्य<br>
हुमित्यवगुण्ठ्य धेनुमुद्रयामृतीकृत्य बाहुभ्यां समुद्धृत्य<br>
कुण्डोपरि त्रिः परिभ्राम्य जानुस्पृष्टमहीतलः शिवबीजबुद्ध्या<br>
आत्मनोऽभिमुखं देव्या योनावेनं क्षिपेत् ॥ १२ ॥<br>
ततो ह्रीं वह्निमूर्तये नमः इत्यभ्यर्च्य रं वह्निचैतन्याय नमः<br>
इति चैतन्यं संयोज्य ॐ चित्पिङ्गल हन हन दह दह पच पच<br>
सर्वज्ञाज्ञापय स्वाहा ज्वालयेत् ।</p>
<p>ततः -</p>
<p>अग्निं प्रज्वलितं वन्दे जातवेदं हुताशनम् ।<br>
सुवर्णवर्णममलं समिद्धं विश्वतोमुखम् इत्युपतिष्ठेत् ॥ १३ ॥<br>
ततोऽग्ने त्वममुकदेवतानामासि इति नाम कृत्वा ॐ वैश्वानर<br>
जातवेद इहावह लोहिताक्ष सर्वकर्माणि साधय स्वाहा ।<br>
अनेनार्घ्यादिभिः सम्पूज्य ॐ अग्नेर्हिरण्यादिसप्तजिह्वाभ्यो नमः ।<br>
ॐ सहस्रार्चिषे हृदयाय नमः इत्यादि अग्निषडङ्गेभ्यो नमः ।<br>
ॐ अग्नये जातवेदसे इत्याद्यष्टमूर्तिभ्यो नमः, तद्बाह्ये ॐ<br>
ब्राह्म्याद्यष्टशक्तिभ्यो नमः तद्बहिः ॐ पद्माद्यष्टनिधिभ्यो<br>
नमः, तद्बाह्ये ॐ इन्द्रादिलोकपालेभ्यो नमः, तद्बाह्ये ॐ<br>
वज्राद्यस्त्रेभ्यो नमः ॥ १४ ॥<br>
ततः प्रादेशमात्रं कुशपत्रद्वयं घृतमध्ये निक्षिप्य<br>
सव्यापसव्यमध्यभागेषु इडां पिङ्गलां सुषुम्नां ध्यात्वा<br>
होमं कुर्यात् ।<br>
स्रुवेण दक्षिण भागादाज्यं गृहीत्वा ॐ अग्नये स्वाहेति<br>
अग्नेर्दक्षिणनेत्रे जुहुयात् ।<br>
तथा वामभागादाज्यं गृहीत्वा ॐ सोमाय स्वाहा इति वामनेत्रे<br>
जुहुयात् ।<br>
ततो मध्यभागादाज्यं गृहीत्वा ॐ अग्नीषोमाभ्यां<br>
स्वाहेत्यग्नेर्ललाटनेत्रे जुहुयात् ।<br>
पुनर्दक्षिणतः ॐ नमः इति घृतं गृहीत्वा ॐ अग्नये स्विष्टिकृते<br>
स्वाहेति अग्निमुखे ॥ १५ ॥</p>
<p>ततो महाव्याहृतिहोमः -</p>
<p>ॐ भूः स्वाहा ॐ भुवः स्वाहा ॐ स्वः स्वाहा ।<br>
ॐ वैश्वानर जातवेद इहावह लोहिताक्ष सर्वकर्माणि साधय<br>
स्वाहेत्यनेन त्रिवारं जुहुयात् ।<br>
ततोऽग्नौ मूलेन पीठपूर्वकं देवतां सम्पूज्य तन्मुखे<br>
घृतेन मूलमन्त्रेण पञ्चविंशतिवारं जुहुयात् ।<br>
आत्मना सह वह्निदेवतयोरैक्यं विभाव्य<br>
मूलमन्त्रेनैकादशाहुतीर्जुहुयात् ।<br>
ततो मूलमन्त्रस्याङ्गदेवताभ्यः स्वाहा एवम्<br>
आवरणदेवताभ्यः स्वाहा ।<br>
शक्तश्चेत् प्रत्येकमेकैकाहुतिं जुहुयात् ।<br>
ततः सङ्कल्पं विधाय तत्तत्कल्पोक्तद्रव्येण होमं कुर्यात् ॥ १६ ॥<br>
ततो मूलमन्त्रेण पूर्णाहुतिं दत्त्वा संहारमुद्रया<br>
स्वेष्टदेवतां हृदये समानीय क्षमस्वेति विसृज्य दक्षिणां<br>
दत्त्वा अच्छिद्रावधारणं कुर्यात् ।<br>
इति सङ्क्षेपहोमविधिः ॥ १७ ॥</p>
<p>अथ बृहद्धोमपद्धतिः -</p>
<p>आचार्योऽलङ्कृतो यागमण्डपद्वारमागत्य सामान्यार्घ्यं<br>
विधाय द्वारपूजां कृत्वा गृहं प्रविश्य तत्तत्कल्पोक्तदेवताम्<br>
सम्पूज्य ऐशान्यं दिशि हस्तप्रमाणां वेदिकां विधाय तदुपरि<br>
घटं संस्थाप्य यथाशक्ति सम्पूज्य वीक्षणादिभिः कुण्डं<br>
संस्कुर्यात् ।</p>
<p>एतदुक्तं ब्रह्मसंहितायां होमकाण्डे -</p>
<p>ऐशान्यां वेदिकां हस्तविस्तारोन्नतिशालिनीम् ।<br>
कृत्वास्मिन् स्थापयेत् कुम्भं यथोक्त क्रमयोगतः ।<br>
तत्र सम्पूजयेद् देवं यथाविध्युपचारकैः ।<br>
ततो होमं प्रकुर्वीत देवतासन्निधानतः ॥ १ ॥<br>
वीक्षणं मूलमन्त्रेण शरेण ताडनं मतम् ।<br>
तेनैव प्रोक्षणं दर्भैर्वर्मणाभ्युक्षणं मतम् ।<br>
अस्त्रेण रक्षणं कृत्वा ततः संस्कारमारभेत् ।<br>
ततो मूलमुच्चार्य ॐ कुण्डाय नमः इति कुण्डं सम्पूजयेत् ॥ २ ॥<br>
तारादौ तु तत्तद्देवतानामोच्चार्य कुण्डाय नमः इति वदेत् ।<br>
ततः कुण्डमध्ये प्रागग्रा उदगग्रास्तिस्रस्तिस्रो रेखा विलिखेत् ।<br>
ततः सङ्क्षेपहोमपद्धत्युक्तक्रमेण सर्वं करणीयम् ।</p>
<p>तन्त्रे -</p>
<p>द्विजातिभवनाद्वापि वह्निमानीय साधकः ।<br>
वौषडन्तेन मूलेन मन्त्रितं तं विलोकयेत् ।<br>
अग्निमावाहयेदस्त्रमन्त्रेण तदनन्तरम् ।<br>
हुम्फडन्तेन मूलेन क्रव्यादांशं परित्यजेत् ॥ ३ ॥<br>
ततोऽग्निं वीक्षणादिभिः संस्कृत्य औदर्यवैन्दवाग्निभ्यां<br>
भौमस्य वह्नेरैक्यं विभाव्य रं वह्निचैतन्यं कल्पयामीति<br>
पावके चैतन्यं विधाय ओङ्कारेणाष्टोत्तरशतमभिमन्त्र्य<br>
धेनुमुद्रया अमृतीकृत्य फडिति सम्प्रोक्ष्य हुमित्यवगुण्ठ्य रं<br>
वह्निमूर्त्तये नमः इति गन्धपुष्पादिभिः सम्पूज्य कुण्डस्योपरि<br>
त्रिः परिभ्राम्य प्रणवोच्चारण पूर्वकं जानुस्पृष्टमहीतलः<br>
शिवबीज-बुद्ध्या आत्मनोऽभिमुखं देव्या योनावेनं क्षिपेत् ।</p>
<p>ततो वागीश्वरवागीश्वरीभ्याम् आचमनीयादिकं दत्त्वा -</p>
<p>तथा गर्भे धृतां ध्यायेत्वह्निरूपान्त वेवताम् ।<br>
पश्चाद्गर्भस्य रक्षार्थं प्रदद्याद्दर्भकङ्कणम् ।<br>
चित्पिङ्गल हन हन पच पच दह दह सर्वज्ञाज्ञापय स्वाहा इति<br>
मन्त्रेण वह्निं ज्वालयेत् ॥ ४ ॥</p>
<p>ततो बद्धाञ्जलिः सन् -</p>
<p>ॐ अग्निं प्रज्वलितं वन्दे जातवेदं हुताशनम् ।<br>
सुवर्णवर्णममलं समिद्धं विश्वतोमुखम् ।<br>
इत्यनेन वह्निमुपतिष्ठेत् ॥ ५ ॥<br>
ततो स्वदेहे वह्नेर्जिह्वान्यासं कुर्यात् ।</p>
<p>तद्यथा -</p>
<p>लिङ्गे सरयूं हिरण्यायै नमः ।<br>
पायौ षरयूं कनकायै नमः ।<br>
मूर्ध्निं शरयूं रक्तायै नमः ।<br>
वक्त्रे वरयूं कृष्णायै नमः ।<br>
घ्राणे लरयूं सुप्रभायै नमः ।<br>
नेत्रे ररयूं बहुरूपायै नमः ।<br>
सर्वगात्रे यरयूम् अतिरक्तायै नमः ।<br>
एताः सात्त्विकयागकर्मणि ॥ ६ ॥<br>
काम्यकर्मणि तु उक्तबीजेन सह पद्मरागा सुवर्णा भद्रलोहिता<br>
रोहिता श्वेता धूमिनी करालिका एता राजस्यः ।<br>
क्रूरकर्मणि तु पूर्वबीजेन सह विश्वमूर्त्तिः स्फुलिङ्गिनी<br>
धूम्रवर्णा मनोजवा लोहिता कराला कालो एतस्तामस्यः ।<br>
न्यासन्तु बीजयोगेन पूर्ववत् कर्मभेदेन सर्वत्र बोद्धव्यः ॥ ७ ॥</p>
<p>तथा च शारदायाम् -</p>
<p>लिङ्गपायुशिरोवक्त्रघ्राणनेत्रेषु सर्वतः ।<br>
वह्नियार्घीशसंयुक्ताः सादियान्ताः सविन्दवः ।<br>
वह्निमन्त्राः समुद्दिष्टा जिह्वानां सप्तदेशिकैः ॥ ८ ॥</p>
<p>ततः कराङ्गन्यासौ यथा -</p>
<p>सहस्रार्चिषे अङ्गुष्ठाभ्यां नमः स्वस्तिपूर्णाय तर्जनीभ्यां<br>
स्वाहा उत्तिष्ठपुरुषाय मध्यमाभ्यां वषट् धूमव्यापिने<br>
अनामिकभ्यां हुं सप्तजिह्वाय कनिष्ठाभ्यां वौषट्<br>
धनुर्द्धराय करतलपृष्ठाभ्यां फट् ।<br>
एवं हृदयादिषु सहस्रार्चिषे हृदयाय नमः इत्यादि ॥ ९ ॥</p>
<p>ततो मूर्तिन्यासः यथाः -</p>
<p>मूर्ध्नि ॐ अग्नये जातवेदसे नमः, दक्षांसे ॐ अग्नये सप्तजिह्वाय<br>
नमः, दक्षपार्श्वे ॐ अग्नये हव्यवाहनाय नमः, दक्षकट्यां<br>
ॐ अग्नये अश्वोदरजाय नमः, लिङ्गे ॐ अग्नये वैश्वानराय नमः,<br>
वामकट्यां ॐ अग्नये कौमारतेजसे नमः, वामपार्श्वे ॐ अग्नये<br>
विश्वमुखाय नमः, वामांसे ॐ अग्नये देवमुखाय नमः ।<br>
सर्वत्र आदौ प्रणवः ॥ १० ॥</p>
<p>तथा च -</p>
<p>मूर्त्तीरष्टौ ततो न्यस्येद्देशिको जातवेदसः ।<br>
मूर्द्धांशपार्श्वकट्यन्धुकटिपार्श्वांसकेषु च ।<br>
जातवेदाः सप्तजिह्वो हव्यवाहनसञ्ज्ञकः ।<br>
अश्वोदरजसञ्ज्ञोऽन्यः पुनर्वैश्वानराह्वयः ।<br>
कौमारतेजाः स्याद्विश्वमुखी देवमुखः स्मृतः ।<br>
ताराद्यग्निपदाद्याः स्युर्नत्यन्ता वह्निमूर्त्तयः ॥ ११ ॥<br>
ततो रं वह्न्यासनाय नमः इति वह्नेरासनं कल्पयित्वा मूर्त्तिं<br>
तत्र विचिन्तयेत् ।<br>
इष्टं शक्तिं स्वस्तिकाभीतिमुञ्चैर्दीर्घैर्दोभिधारयन्तं<br>
जवाभम् ।<br>
होमाकल्पं पद्मसंस्थं त्रिनेत्रं ध्यायेद्वह्नि बद्धमौलिं<br>
जटाभिः ॥ १२ ॥<br>
ततो मेखलानामुपरि बालया विशुद्धैस्तोयैः परिषिच्य<br>
मेखलायां गर्भशून्यैर्दर्भैरग्रेण मूलमाच्छादयन्<br>
त्रिस्त्रिः परिवेष्टयेत् ।<br>
तत प्राचीवर्ज्यं दिक्षु परिधीन् विनिक्षिप्य तत्र प्रादक्षिण्येन<br>
ब्रह्मादिदेवताः पूज्याः ॥ १३ ॥<br>
पुनर्वह्निं ध्यात्वा तत्र पीठे आवाह्यानेन मन्त्रेण<br>
गन्धादिभिः पूजयेत् ।<br>
ॐ वैश्वानर जातवेद इहावह लोहिताक्ष सर्वकर्मणि साधय<br>
स्वाहा इदं पाद्यम् अग्नेय नमः इत्यादिक्रमेण ।<br>
मेखलायां वामां ज्येष्ठां रौद्रीम् अम्बिकाञ्च पूजयेत् ।<br>
मध्ये षट्कोणे सरयूं हिरण्यायै नमः षरयूं कनकायै<br>
नमः शरयूं रक्तायै नमः वरयूं कृष्णायै नमः<br>
लरयूं सुप्रभायै नमः ररयूं बहुरूपायै नमः यरयूम्<br>
अतिरक्तायै नमः ।<br>
एतासामधिष्ठातृदेवतास्तन्त्रान्तरे-<br>
अमर्त्त्यपितृगन्धर्वयक्षनागपिशचकाः ।<br>
राक्षसः सप्तजिह्वानामीरिता अधिदेवताः ।<br>
एवं काम्ये सरयूं पद्मरागायै नमः इत्यादि ।<br>
क्रूरे सरयूं विश्वमूर्तये नमः इत्यादि ॥ १४ ॥</p>
<p>यदा गणेशविमर्षिण्याम् -</p>
<p>हिरण्या सप्तहेमाभा शूलपाणेर्दिशि स्थिता ।<br>
वैदूर्यवर्णा कनका प्राच्यां दिशि समाश्रिता ।<br>
तरुणादित्यसङ्काशा रक्ता जिह्वाग्निसंस्थिता ।<br>
कृष्णानीलाभ्रसङ्काशा नैर्-ऋत्यां दिशि संस्थिता ।<br>
सुप्रभा पद्मरागाभा वारुण्यां दिशि संस्थिता ।<br>
अतिरक्ता जवाभा सा वायव्यां दिशि संस्थिता ।<br>
बहुरूपा यथाख्याता दक्षिणोत्तर संस्थिता ॥ १५ ॥<br>
ततः केशरेषु अग्नयादिकोणे मध्ये दिक्षु च ॐ सहस्रार्चिषे<br>
हृदयायः नमः ॐ स्वस्तिपूर्णाय शिरसे स्वाहा, ॐ उत्तिष्ठ<br>
पुरुषाय शिखायै वषट्, ॐ धूमव्यापिने कवचाय हुं, ॐ<br>
सप्तजिह्वाय नेत्रत्रयाय वौषट्, ॐ धनुर्द्धराय अस्त्राय फट् ।<br>
ततः पूर्वादिदलेषु ॐ अग्नये जातवेदसे नमः, ॐ अग्नये सप्तजिह्वाय<br>
नमः, ॐ अग्नये हव्यवाहनाय नमः, ॐ अग्नये अश्वोदरजाय<br>
नमः, ॐ अग्नये वैश्वानराय नमः, ॐ अग्नये कौमारतेजसे नमः,<br>
ॐ अग्नये विश्वमुखाय नमः, ॐ अग्नये देवमुखाय नमः ।<br>
इति वह्निमूर्त्तीः शक्तिस्वस्तिकधारिणी सम्पूज्य लोकपालान्<br>
स्वस्वदिक्षु पूजयेत् ॥ १६ ॥<br>
ततो हस्ताभ्यां स्रुक्स्रुवौ गृहीत्वा अधोमुखौ कृत्वा वह्नौ<br>
त्रिवारं प्रतप्य दर्भानादाय यथा क्रमं<br>
तदग्रमूलमध्यानि शोधयित्वा दक्षिणहस्तेन सम्प्रोक्षः पुनः<br>
प्रतप्य दर्भानग्नौ प्रक्षिप्य आत्मनो दक्षिणभागे कुशान्तरे<br>
स्थापयेत् ॥ १७ ॥<br>
ततः आज्यस्थालीमात्मसम्मुखमानीय अस्त्रजप्तेन वारिणा तां<br>
संशोध्य तस्यामाज्यं निक्षिप्य वीक्षणादिभिस्तत्तत् संस्कुर्यात् ॥<br>
१८ ॥<br>
ततो वायव्यऽङ्गारमुद्धृत्य तेषु नमः इति मन्त्रेणाज्यस्थालीं<br>
निवेशयेत् ।<br>
ततो दर्भयुग्मं सन्दीप्याज्ये क्षिप्त्वा अनेन निक्षिपेत् ।<br>
नमः इति मन्त्रेण दीप्तदर्भयुग्मेनाज्यं नीराज्य<br>
तद्दर्भयुग्मम् अग्नौ विसर्जयेत् ॥ १९ ॥<br>
ततः फडिति मन्त्रेण घृते प्रज्वलितान्दर्भान् प्रदर्श्य तानग्नौ<br>
क्षिपेत् ।<br>
ततो घृतं गृहीत्वा पुनरङ्गारं वह्नौ संयोज्य जलं स्पृष्ट्वा<br>
दक्षिणहस्तोपरिभावेनाधोमुखेनाङ्गुष्ठोपकनिष्ठाभ्यां<br>
प्रादेशसम्मितौ दर्भौ धृत्वा अस्त्रेण घृतं पवित्रीकृत्य नमः इति<br>
मन्त्रेण तत्कुशाभ्याम् आत्मसम्मुखे धृतसम्प्लवं कुर्यात् ॥ २० ॥<br>
ततः प्रादेशमात्रं सग्रन्थिदर्भयुग्मं धृतान्तरे क्षिप्त्वा<br>
द्वौ भागौ कृत्वा शुक्लकृष्णपक्षौ स्मरेत् ।<br>
ततो वामे इडानाडी दक्षिणे पिङ्गलां मध्ये सुषुम्नां ध्यात्वा<br>
होमं कुर्यात् ॥ २१ ॥</p>
<p>तद्यथा -</p>
<p>नमः इति मन्त्रेण स्रुवेणदक्षिणभागादाज्यमादाय<br>
अग्नेर्दक्षिणलोचने ॐ अग्नये स्वाहा इति जुहुयात् ।<br>
तद्वद्वामतः आज्यमादाय ॐ सोमाय स्वाहा इति अग्नेर्वमलोचने<br>
जुहुयात् ।<br>
तन्मध्यभागादाज्यमादाय अग्नेर्भाललोचने ॐ अग्नीषोमाभ्यां<br>
स्वाहा इति जुहुयात् ।<br>
ततो नमः इति मन्त्रेण स्रुवेणाज्यं दक्षिणभागादादाय<br>
वह्निमुखे ॐ अग्नये स्विष्टिकृते स्वाहा इति जुहुयात् ।<br>
सर्वत्राहुतिसम्पातः पात्रान्तरे ॥ २२ ॥</p>
<p>ततो महाव्याहृतिहोमः -</p>
<p>ॐ भूं स्वाहा ॐ भुवः स्वाहा ॐ स्वः स्वाहा ।<br>
ततो वैश्वानर जातवेद इहावह लोहिताक्ष सर्वकर्माणि साधय<br>
स्वाहा, इत्यनेन त्रिवारं हुत्वा अग्नेर्गर्भाधानादिक्रियाः<br>
सम्पादयेत् ॥ २३ ॥</p>
<p>तद्यथा -</p>
<p>गर्भाधानं पुंसवनं सीमन्तोन्नयनं जातकर्म<br>
नामकरणं निष्क्रमणम् अन्नप्राशनं चूडाकरणम्<br>
उपनयनं महाव्रतम् उपनिषत्स्नानं गोदानम् उद्वाहाख्यम् ।<br>
क्रूरकर्मणि माराणन्तम् ।</p>
<p>तथा च -</p>
<p>शुभेषु स्युर्ध्विवाहान्ता मृत्व्यन्तोः क्रूरकर्मसु ॥ २४ ॥</p>
<p>तत्र क्रमः -</p>
<p>ॐ अग्नेर्गर्भाधानं सम्पादयामि स्वाहा ।<br>
इति प्रतिकर्माणि क्रमेणाज्याहुतीर्जुहुयात् ॥ २५ ॥<br>
सुन्दरीपक्षे तु ॐ अग्नेर्?गर्भाधानं कल्पयामि ऐं नमः ।<br>
३६०) इत्येकैकाहुतिं दद्यात्, इति कल्पसूत्रप्रतिपादितम् ॥ २६ ॥<br>
नामकरणे तु मूलदेवीं समभ्यर्च्य तन्नामकरणाय च ।<br>
हुनेत् पञ्चमबाणेन आहुतीनां त्रयं तथा ।<br>
कामाग्निस्तवं हुताशनेति नाम कुर्यादनन्तरम् ।<br>
ततो वह्नेः पितरौ (वागीश्वरवागीश्वर्यौ) सम्पूज्यात्मनि योजयित्वा<br>
मूलाग्रमध्येषु धृतप्लुताः समिधः पञ्च मनसा ध्यात्वा<br>
जुहुयात् ॥ २७ ॥<br>
ततो वह्नेः पूर्वोक्तजिह्वाङ्गमूर्त्तीनाम् एकैकाहुतिं दत्त्वा<br>
स्रुवेण चतुर्वारमाज्यमादाय स्रुचि निधाय स्रुवेण तां पिधाय<br>
उत्तिष्ठन् ॐ वैश्वानर जातवेद इहावह लोहिताक्ष सर्वकर्माणि<br>
साधय स्वाहा ।<br>
वौषडित्यनेन जुहुयात् ॥ २८ ॥<br>
ततो विघ्नेश्वरमन्त्रेण दशाहुतीर्जुहुयात् ।</p>
<p>तद्यथा -</p>
<p>ॐ स्वाहा, ॐ शीं स्वाहा, ॐ शीं ह्रीं स्वाहा, ॐ श्रीं ह्रीं क्लीं<br>
स्वाहा, ॐ श्रीं ह्रीं क्लीं ग्लौं स्वाहा, ॐ श्रीं ह्रीं क्लीं<br>
ग्लौं गं स्वाहा, ॐ श्रीं ह्रीं क्लीं ग्लौं गं गणपतये<br>
स्वाहा, ॐ श्रीं ह्रीं क्लीं ग्लौं गं गणपतये वर-वरद स्वाहा<br>
।<br>
ॐ श्रीं ह्रीं क्लीं ग्लौं गं गणपतये वर-वरद सर्वजनं<br>
स्वहा ।<br>
ॐ श्रीं ह्रीं क्लीं ग्लौं गं गणपतये वरवरद सर्वजनं मे<br>
वशमानय स्वाहा ।</p>
<p>तथा च प्रपञ्चसारे -</p>
<p>ताराद्यैर्दशभिर्देवि पूर्वपूर्वसमन्वितैः ।<br>
मनुना गाणपत्येन हुनेत्पूर्वं दशाहुतीः ॥ २९ ॥<br>
ततो देवतायाः पीठं वह्नौ समभ्यर्च्य वह्निरूपां तां<br>
विचिन्त्य पञ्चोपचारादिभिः पूजयेत् ॥ ३० ॥<br>
सुन्दरीपक्षे तु षडाननमन्त्रेण अङ्गमन्त्रेण च सम्पूज्य ॐ<br>
ह्रीं श्रीं समस्तप्रटकगुप्ततरसम्प्रदायकुलकौलिनि-गर्भ-<br>
रहस्यातिरहस्यपरमातिरहस्ययोगिनीचक्र�श्रीपादुकां<br>
पूजयामीति विशेषः ॥ ३१ ॥<br>
तारादौ तु ब्राह्म्यादि�लक्ष्म्यादि�इन्द्रादि�वज्रादींश्च पूजयेत् इति<br>
विशेषः ॥ ३२ ॥<br>
ततो वह्निमुखे मूलमन्त्रेण घृतेन पञ्चविंशाहुतीर्जुहुयात् ।<br>
ततो वह्निदेवतयोरात्मना सह ऐक्यं विभाव्य मूलेनाज्येन<br>
एकादशाहुतीर्जुहुयात् ।<br>
ततस्तत्तद्देवताया आवरणदेवतानां प्रत्येकैकाहुतीर्जुहुयात् ॥ ३३<br>
॥<br>
ततः सङ्कल्पिततत्तत्कल्पोक्तविहितद्रव्यैर्होमं कुर्यात् ।</p>
<p>तद्यथा -</p>
<p>बहुरूपाख्यजिह्वायां जुहुयात् सर्वकर्मणि ।<br>
यतः समस्तसिद्धीनां सावित्री बहुरूपिकेति ॥ ३४ ॥</p>
<p>यामले -</p>
<p>कुण्डमध्ये हिरण्याख्या वश्याकर्षण कर्मणि ।<br>
कनकाख्या स्तम्भनादौ रक्ताख्या द्वेषणे तथा ।<br>
कृष्णाख्या मारणे शस्ता सुप्रभा शान्तिकर्मनि ।<br>
उच्चाटनेऽतिरक्ताख्या बहुरूपा सुसिद्धिदा ॥ ३५ ॥<br>
ॐ भूरग्नये पृथिव्यै महते च स्वाहा ।<br>
ॐ भूवो वायवे अन्तरीक्षाय च दिवे महते च स्वाहा ।<br>
ॐ स्वश्चन्द्रमसे नक्षत्रेभ्यो दिग्भ्यो महते च स्वाहा ।<br>
ॐ भूर्भुवः स्वश्चन्द्रमसे नक्षत्रेभ्यो दिग्भ्यो महते च स्वाहा ॥<br>
३६ ॥</p>
<p>काम्यहोमे अङ्गुलिनियमस्तु -</p>
<p>तर्जन्यङ्गुष्ठयोगात् तु शान्त्यर्थं जुहुयान्नरः ।<br>
दाहज्वराभिचाराणामनामाङ्गुष्ठमुद्रया ।<br>
विद्वेषोच्चाटने चैव मारणे च प्रशस्यते ।<br>
प्रादेशिनीमध्यमाभ्यां वधोपशमनं भवेत् ।<br>
वपुर्मेधा तथा कान्तिर्नीन्तिपुष्ट्यादिके तथा ।<br>
आकर्षणानि सर्वाणि दूरादर्थगातानि च ।<br>
तर्जन्यनामिकायोगात्सद्य एव भवन्ति हि ।<br>
मोहनं वश्यकामञ्च प्रीतिसंवर्द्धनन्तथा ।<br>
प्रदेशिनी कनिष्ठाभ्यां सर्वमेतत् प्रसिद्ध्यति ।<br>
मोहनाकर्षणञ्चैव क्षोभणोच्चाटनं तथा ।<br>
कनिष्ठामध्यमाङ्गुष्ठसंयोगेन तु लीलया ।<br>
विधियुक्तेन होमेन तथा द्रव्यानुयोगतः ।<br>
सर्वे मन्त्राः प्रसिद्ध्यन्ति मुद्रामन्त्रप्रयोगतः ॥ ३७ ॥<br>
ततो होमद्रव्याणि स्रुवेण स्रुचि निधाय, तेनाच्छाद्य, तौ नाभौ<br>
(नाभिसमीपे) संस्थाप्य, इतः पूर्वमित्यादिमन्त्रेण<br>
मूलमन्त्रेण च पूर्णाहुतिं दत्त्वा संहारमुद्रया<br>
आत्मन्युद्वास्य पुनर्व्याहृतिभिर्हुत्वा,<br>
अग्नेर्जिह्वाङ्गमूर्त्तीनामेकैकाहुतिं दद्यात् ॥ ३८ ॥<br>
ततः पूर्ववन्मेखलोपरि अद्भिः परिषिच्यात्मनि संहारमुद्रया<br>
पावकं योजयित्वा परिधीन्सपरिस्तरान् अग्नौ क्षिपेत् ।<br>
विशेषस्तु नैमित्तिके कर्मणि एतान्दहेत् ।<br>
नित्ये कर्मणि न दहेत् ।</p>
<p>तथा च शारदायाम् -</p>
<p>नैमित्तिके दहेन्मन्त्री नित्ये न तु दहेदिमान् ॥ ३९ ॥<br>
ततो दक्षिणां दद्यात् ।</p>
<p>तथा च ज्ञानमालायाम् -</p>
<p>सुवर्णमयुते दद्यात् लक्ष्ये दशसुवर्णकम् ।<br>
दक्षिणा तु प्रदातव्या यथा होमे तथा जपे ।<br>
अलाभे दक्षिणा ज्ञेया गुरुसन्तोषकारिणीति ॥ ४० ॥<br>
यदि दीक्षाङ्गहोमस्तदा देवताया आवरणदेवतायाश्च<br>
होमानन्तरम् ।<br>
आज्यान्वितैस्तिलैः कल्पविहितैर्द्रव्यैर्वा देवताया अष्टोत्तर सहस्रं<br>
शतं वा जुहुयात् ॥ ४१ ॥<br>
ततः सुधौतदन्ताढ्यं शिष्यं स्नातं कुण्डान्तिकमानीय<br>
दिव्यदृष्ट्या तं विलोक्य-तच्चैतन्यं गुरुरात्मनि संयोज्य,<br>
अध्वविशोधनं कुर्यात् ।</p>
<p>तद्यथा -</p>
<p>कुशगुच्छेन शिष्यस्य पादं स्पृशन् ॐ शोधयामि कलाध्वनिं<br>
स्वाहेति आज्यान्वितैस्तिलैरष्टाहुतीर्जुहुयात् ।<br>
एवमन्धुं (पायुं) स्पृष्ट्वा ॐ शोधयामि तत्त्वाध्वानं स्वाहा<br>
।<br>
नाभिं स्पृष्ट्वा ॐ शोधयामि भुवनाध्वानं स्वाहा ।<br>
हृदयं स्पृष्ट्वा शोधयामि वर्णाध्वनं स्वाहा ।<br>
भालं स्पृष्ट्वा ॐ शोधयामि पदाध्वानं स्वाहा ।<br>
मूर्द्धानं स्पृष्ट्वा ॐ शोधयामि मन्त्राध्वानं स्वाहा ।<br>
सर्वत्राष्टाहुतीर्जुहुयात् ।<br>
एवं क्रमेण तत् परशिवे संहृत्य पुनः सृष्टिवर्त्मना<br>
तत्तदाहुतिभिः क्रमेण जनयेत् ।</p>
<p>तद्यथा -</p>
<p>मन्त्राध्वनं पदाध्वा पदाध्वनो वर्णाध्वा वर्णाध्वनो<br>
भुवनाध्वा भुवनाध्वनस्तत्त्वाध्वा तत्त्वाध्वनः कलाध्वा ।<br>
एवं क्रमेण जुहुयात् ।<br>
ततो दिव्यदृष्ट्या तं शिष्यं विलोकयन् आत्मस्थितं तच्चैतन्यं<br>
शिष्ये नियोजयेत् ।<br>
ततः स्रुचा पूर्णाहुतिदनादि कर्म समाप्य, पूर्वोक्त, क्रमेण<br>
दीक्षां कारयेत् ।<br>
इति वृहद्धोमपद्धतिः ॥ ४२ ॥</p>
<h2 id="हमदरवयण-परमणम">होमद्रव्याणां परिमाणम्</h2>
<p>अथ होमद्रव्याणां परिमाणम् -</p>
<p>कर्षमात्रं घृतं होमे शुक्तिमात्रं पयःस्मृतम् ।<br>
उक्तानि पञ्चगव्यानि तत्समानि मनीषिभिः ।<br>
तत्समं मधुदुग्धान्नमक्षमात्रमुदाहृतम् ।<br>
दधि प्रसृतिमात्रं स्याल्लाजाः स्युर्मुष्टिसम्मिताः ।<br>
पृथुकास्तत्प्रमाणाः स्युः शक्तयोऽपि तथोदिताः ।<br>
गुडपलार्द्धमानं स्यात् शर्करापि तथा स्मृता ।<br>
ग्रासार्द्धं चरुमानं स्यादिक्षुः पर्वावधिः स्मृतः ।<br>
एकैकं पत्रपुष्पाणि तथा पूपानि कल्पयेत् ।<br>
कदलीफलनारङ्गं फलान्येकैकशो विदुः ।<br>
मातुलुङ्गं चतुःखण्डं पनसं दशधा कृतम् ॥ ४३ ॥<br>
अष्टधा नारिकेलानि खण्डितानि विदुर्बुधाः ।<br>
त्रिधाकृतं फलं बिल्वं कपित्थं ख्ण्डितं द्विधा ।<br>
उर्वारुकफलं होमे कथितं खण्डितं त्रिधा ।<br>
फलान्यन्यान्यख्ण्डानि समिधः स्युर्दशाङ्गुलाः ।<br>
दूर्वात्रयं समुद्दिष्टं गुडूची चतुरङ्गुला व्रीहयो<br>
मुष्टिमात्राः स्युर्मुद्गा माषा यवा अपि ।<br>
तण्डुलाः स्युस्तदर्द्धांशाः कोद्रवा मुष्टिसम्मिताः ।<br>
गोधूमा रक्तकमला विहिता मुष्टिमानतः ।<br>
तिलाश्चुल्लुकमात्राः स्युः सर्षपास्तत्प्रमाणतः ।<br>
शुक्तिप्रमाणं लवणं मरिचान्यपि विंशतिः ।<br>
पुरं (गुग्गुलु) वदरमानं स्याद्रामठं (हिङ्गु) तत्समं<br>
स्मृतम् ।<br>
चन्दनागुरुकर्पूरकस्तूरीकुङ्कुमानि च ।<br>
तिन्तिडीबीजमानानि समुद्दिष्टानि देशिकैः ॥ ४३-क ॥<br>
वैश्वानरं स्थितं ध्यायेत् समिद्धोमेषु देशिकः ।<br>
शयानमाज्यहोमेषु निषण्णं शेषवस्तुषु ॥ ४४ ॥<br>
अस्यान्तर्जुहुयाद्वह्नेर्विपश्चित्सर्वकर्मसु ।<br>
कर्णहोमे भवेद्व्याधिर्नेत्रेऽन्धत्वं समीरितम् ।<br>
नासिकायां मनःपीडामस्तके धनसंशयः ॥ ४५ ॥<br>
यतः काष्ठं ततः श्रोत्रं यतो धूमोऽत्र नासिका ।<br>
यत्राल्पज्वलनं नेत्रं यतोऽङ्गारस्ततः शिरः ।<br>
यत्र प्रज्वलिता ज्वाला सा जिह्वा जातवेदसः ॥ ४६ ॥<br>
स्वर्णसिन्दूरबालार्ककुङ्कुमक्षौद्रसन्निभः ।<br>
सुवर्णरेतसो वर्णः शोभनः परिकीर्त्तितः ॥ ४७ ॥<br>
भेरीवारिदहस्तीन्द्रनिनादोऽग्निः शुभावहः ।<br>
नाशचम्पकपुन्नागपाटलायूथिकानिभः ।<br>
पद्मेन्दीवरकह्लारसर्पिर्गुग्गुलुसन्निभः ।<br>
पावकस्य शुभो गन्ध इत्युक्तस्तन्त्रवेदिभिः ॥ ४८ ॥<br>
प्रदक्षिणास्त्यक्तकम्पाश्छत्राभाः शिखिनः शिखाः ।<br>
सुखदा यजमानस्य राज्यस्यापि विशेषतः ॥ ४९ ॥<br>
कुन्देन्दु धवलो धूमो वह्नेः प्रोक्तः शुभावहः ।<br>
कृष्णः कृष्णगतेर्वर्णो यजमानं विनाशयेत् ।<br>
श्वेतो राज्यं निहन्त्याशु वायसस्वरसन्निभः ।<br>
स्वरस्वरसमो वह्नेर्ध्वनिः सर्वविनाशकृत् ।<br>
पूतिगन्धो हुतभुज्यो होतुर्दुःखप्रदो भवेत् ॥ ५० ॥<br>
छिन्ना वृत्ता शिखा कुर्यात्मृत्युं धनपरिक्षयम् ।<br>
शुकपक्षनिभो धूमः पारावतसमप्रभः ।<br>
हानिं तुरगजातीनां गवाञ्च कुरुतेऽचिरात् ।<br>
एवंविधेषु दोषेषु प्रायश्चित्ताय देशिकः ।<br>
मूलेनाज्येन जुहुयात् पञ्चविंशतिमाहुतीः ।<br>
इति होमप्रकरणं समाप्तम् ॥</p>
<h2 id="षटकरमलकषणम">षट्कर्मलक्षणम्</h2>
<p>अथ षट्कर्मलक्षणम् -</p>
<p>शारदायाम् -</p>
<p>अथाभिधास्ये तन्त्रेऽस्मिन्सम्यक् षट्कर्मलक्षणम् ।<br>
सर्वतन्त्रानुसारेण प्रयोगफलसिद्धिदम् ॥ १ ॥<br>
शान्तिवश्यस्तम्भनानि विद्वेषोच्चाटने ततः ।<br>
मारणान्तानि शंसन्ति षट्कर्माणि मनीषिणः ॥ २ ॥<br>
रोगकृत्याग्रहादीनां निरासः शान्तिरीरिता ।<br>
वश्यं जनानां सर्वेषां विधेयत्वमुदीरितम् ॥ ३ ॥<br>
प्रवृत्तिरोधः सर्वेषां स्तम्भनं तदुदीरितम् ।<br>
स्निग्धानां द्वेषजननं मिथो विद्वेषणं मतम् ॥ ४ ॥<br>
उच्चाटनं स्वदेशादेर्भ्रंशनं परिकीर्त्तितम् ।<br>
प्राणिनां प्राणहरणं मारणं तदुदाहृतम् ।<br>
स्वदेवतादिक्कालादीन् ज्ञात्वा कर्माणि साधयेत् ॥ ५ ॥<br>
रतिर्वाणी रमां ज्येष्ठा दुर्गा काली यथाक्रमम् ।<br>
षट्कर्मदेवताः प्रोक्ताः कर्मादौ ताः प्रपूजयेत् ॥ ६ ॥<br>
कालीभद्रकाली ।<br>
ईशचन्द्रेन्द्रनिर्-ऋतिवायव्यग्नानां दिशो मताः ।<br>
सूर्योदयं समारभ्य घटिकादशकं क्रमात् ।<br>
ऋतवः स्युर्वसन्ताद्या अहोरात्रं दिने दिने ।<br>
बसन्तग्रीष्मवर्षाख्य-शरद्धेमन्तशैशिराः ॥ ७ ॥<br>
अत्र घटिका दण्डाः ।<br>
यद्वा अर्द्धरात्रं शरत्कालो हेमन्तश्च प्रभातकः ।<br>
पूर्वाह्नो वै बसन्तः स्यान्मध्याह्नो ग्रीष्म एव च ।<br>
प्रावृट्कालोऽपराह्नः स्यात् प्रदोषः शिशिर स्मृतः ॥ ८ ॥</p>
<p>अथवा -</p>
<p>ऊषायोगे च हेमन्तः प्रभाते शिशिरागमः ।<br>
प्रहरार्द्धे बसन्तः स्यात्ग्रीष्मो मध्यन्दिनागमे ।<br>
तुर्ययामे च वर्षाख्यः शरदस्तं गते रवौ ॥ ९ ॥<br>
हेमन्तः शान्तिके प्रोक्तो बसन्तो वश्यकर्मणि ।<br>
शिशिरः स्तम्भने ज्ञेयो विद्वेषे ग्रीष्म ईरितः प्रावृडुच्चाटने<br>
ज्ञेय शरन्मारणकर्मणि ॥ १० ॥</p>
<p>अथ तिथिनियमः -</p>
<p>पञ्चमी च द्वितीया च तृतीया सप्तमी तथा ।<br>
बुध्येज्यवारसंयुक्ता विज्ञेया शान्ति कर्मणि ।<br>
गुरुचन्द्रयुता षष्ठी चतुर्थी च त्रयोदशी ।<br>
नवमी पौष्टिके शस्ता चाष्टमी नवमी तथा ।<br>
दशम्येकादशी चैव भानुशुक्रदिनान्विता ।<br>
आकर्षणे त्वमावस्या नवमी प्रतिपत्तथा ।<br>
पौर्णमासी मन्दभानौ विज्ञेया द्वेषकर्मणि ॥ ११ ॥<br>
कृष्णा चतुर्दशी तद्वदष्टमी मन्दवारकाः ।<br>
उच्चाटने तिथिः शस्ता प्रदोषे च विशेषतः ॥ १२ ॥<br>
चतुर्दश्यष्टमी कृष्णा अमावस्या तथैव च ।<br>
मन्द भौमदिनोपेता शस्ता मारणकर्मणि ॥ १३ ॥<br>
बुधचन्द्रदिनोपेता पञ्चमी दशमी सिता ।<br>
पौर्णमासी तु विज्ञेया तिथिः स्तम्भनकर्मणि ॥ १४ ॥<br>
शुभग्रहोदये कुर्यात् शुभानि च शुभोदये ।<br>
रोद्रकर्मणि रिक्तार्के मृत्युयोगे च मारणम् ॥ १५ ॥</p>
<p>चामुण्डा तन्त्रे -</p>
<p>जपेत् पूर्वमुखो वश्ये दक्षिणञ्चाभिचारके ।<br>
पश्चिमे स्तम्भनं विद्यादुत्तरे शान्तिकं भवेत् ॥ १६ ॥<br>
आकर्षणमथाग्नेये नैर्-ऋते मारणं तथा ।<br>
उच्चाटनन्तु वायव्ये ऐशान्यां मोक्षदायकम् ।<br>
तथाभिचारे कार्या च दक्षिणप्लवना मही ॥ १७ ॥<br>
बसनं लोहितं प्रोक्तम् ऊष्णीषं लोहितं स्मृतम् ।<br>
भूषणं लौहद्रव्येण वामेन पूजनादिकम् ॥ १८ ॥<br>
नरस्नायुविशेषेण मारणे रज्जुरीरिता ।<br>
मृतस्य युद्धशून्यस्य दन्तेन गर्दभस्य वा ।<br>
कृत्वाक्षमालां जप्तव्यं शत्रूणां वधमिच्छता ।<br>
भग्नेभदन्तमणिभिर्जपेदाकर्षकर्मणि ।<br>
साध्यकेशसूत्रप्रोतैस्तुरङ्गदशनोद्भवः ।<br>
अक्षमालां समालोक्य विद्वेषोच्चाटने जपेत् ॥ १९ ॥</p>
<h2 id="आसनदकथनम">आसनादिकथनम्</h2>
<p>अथ आसनादिकथनम् -</p>
<p>पद्माख्यं स्वस्तिकं भूयो विकटं कुक्कुटं पुनः ।<br>
वज्रं भद्रकमित्याहुरासनानि मनीषिणः ॥ २० ॥<br>
पद्मासनन्तु संयोज्य जानूर्वोरन्तरे करौ ।<br>
निवेश्य भूमौ संस्थाप्य व्योमस्थं कुक्कुटासनम् ।<br>
अन्यानि वक्तव्यानि ॥ २१ ॥<br>
षण्मुद्राः क्रमतो ज्ञेयाः पद्मपाश गदाह्वयाः ।<br>
मूषलाशनिखड्गाख्याः शान्तिकादिषु कर्मसु ॥ २२ ॥<br>
जलं शान्तिर्विधौ शस्तं वश्ये वह्निरुदीरितः ।<br>
स्तम्भने पृथिवीशस्ता विद्वेषे व्योम कीर्त्तितम् ।<br>
उच्चाटने स्मृतो वायुर्भूयोऽग्निर्मारणे स्मृतः ॥ २३ ॥<br>
तत्तद्भूतोदये सम्यक्तत्तन्मण्डलसंयुतम् ।<br>
तत्तत्कर्म विधातव्यं मन्त्रिणा निश्चितात्मना ॥ २४ ॥<br>
शितांशुसलिल-क्षौणी-व्योम-वायु-हविर्भुजाम् ।<br>
वर्णाः स्युर्मन्त्र बीजानि षट्कर्मसु यथाक्रमम् ॥ २५ ॥<br>
ग्रथनञ्च विदर्भञ्च सम्पुटो रोधनन्तथा ।<br>
योगः पल्लव इत्येते विन्यासाः षट्सु कर्मसु ॥ २६ ॥<br>
मन्त्रेणान्तरितान् कुर्यान्नामवर्णान् यथाविधि ।<br>
ग्रथनं तद्विजानीयात् प्रशस्तं शान्तिकर्मणि ॥ २७ ॥<br>
मन्त्रार्णद्वयमध्यस्थं साध्यनामाक्षरं लिखेत् ।<br>
विदर्भ एष विज्ञेयो मन्त्रिभिर्वश्यकर्मणि ॥ २८ ॥<br>
आदावन्ते च मन्त्रः स्यान्नाम्नोऽसौ सम्पुटः स्मृतः ।<br>
एष स्यात् स्तम्भने शस्त इत्युक्तो मन्त्रवेदिभिः ॥ २९ ॥<br>
नाम्न आद्यन्तमध्येषु मन्त्रः स्याद्रोधनं मतम् ।<br>
विद्वेषणविधानेषु प्रशस्तमिदमुत्तमम् ॥ ३० ॥<br>
मन्त्रस्यान्ते भवेन्नाम योगः प्रोच्चाटने मतः ।<br>
अन्ते नाम्नो भवेन्मन्त्रः पल्लवो मारणे मतः ॥ ३१ ॥<br>
सितरक्तपीतमिश्रकृष्णधूम्राः प्रकीर्त्तिताः ।<br>
वर्णतो मन्त्रसम्प्रोक्ता देवताः षट्सु कर्मसु ॥ ३२ ॥<br>
मन्त्राणां लेखनद्रव्यं चन्दनं रोचनं निशा ।<br>
गृहधूमश्चिताङ्गारो मारणेऽष्टविषाणि च ।<br>
श्येनाग्नि लोणपित्तानि धुस्तूरकरसः शुभः ।<br>
गृह धूमस्त्रिकटुकं विषाष्टकमुदीरितम् ॥ ३३ ॥<br>
देवता कालमुद्रादीन् सम्यक् ज्ञात्वा विचक्षणः ।<br>
षट्कर्माणि प्रयुञ्जयोत यथोक्तफलसिद्धये ॥ ३४ ॥</p>
<p>कुलार्णवे -</p>
<p>उच्चाटने वषट्प्रोक्तं हूं फडन्तश्च मारणे ।<br>
स्तम्भने च नमः प्रोक्तं स्वाहा शान्तिकपौष्टिके ॥ ३५ ॥<br>
होमतर्पणयोः स्वाहा न्यासपूजनयोर्नमः ।<br>
मन्त्रान्ते योजयेन्मत्री जपकाले यथा स्थिति ।</p>
<p>अस्यार्थः -</p>
<p>एतानि तत्तत्कर्माणि जपकाले मन्त्रान्ते योजयित्वा मन्त्रं जपेत् ।<br>
होमादिषु नायं नियमः ।<br>
इत्याह होमे नेति इति केचित् ।<br>
तन्न ।<br>
अग्निकार्ये जपेत् स्वाहा नमः ।<br>
सर्वत्र चार्च्चने ।<br>
शान्ति-पुष्टि वशद्वेषाकर्षोच्चाटनमारणे ।<br>
स्वाहा स्वधा वषट् हुञ्च वौषट् फट् योजयेत् क्रमात् ।<br>
वश्याकर्षणसन्तापज्वरे स्वाहा प्रकीर्त्तिता ।<br>
क्रोधोपशमने शान्तौ प्रीतौ योज्यं नमो बुधैः ।<br>
वौषट् सम्मोहनोद्दीप-पुष्टि-मृत्युञ्जयेषु च ।<br>
हुङ्कारं प्रीतिनाशे च मारणेच्छेदने तथा ।<br>
उच्चाटने च विद्वेषे वौषट्पङ्गुकृतौ वषट् ।<br>
मन्त्रोद्दीपन कार्येषु लाभालाभे वषट् स्मृतः ।<br>
इति विशेषवचनाद्धोमेऽप्ययं विधिः ॥ ३६ ॥</p>
<p>शान्तिकादौ मन्त्रलिखने पात्रादिनियमस्तु तत्रैव -</p>
<p>शान्तिके राजतं ताम्रं भूर्जपत्रन्तु वश्यके ।<br>
सर्वकार्येषु सौवर्णं क्रूरे स्यात् प्रेतकर्पटम् ॥ ३७ ॥<br>
त्रिगन्धं शान्तिके प्रोक्तं पञ्चगव्यन्तु वश्यके ।<br>
सर्वकार्येऽष्टगन्धः स्यात् क्रूरे चाष्टविषाणि च ॥ ३८ ॥<br>
शान्तिके लेखनीदूर्वा वश्यादौ शिखिपुच्छिका ।<br>
हेम्ना सर्वाणि कार्याणि क्रूरे स्यात् काकपुच्छिका ॥ ३९ ॥<br>
गृहेषु शान्किर्म स्यात्वश्यञ्च चण्कागृहे ।<br>
देवालये च सर्वाणि श्मशाने क्रूरकर्म च ॥ ४० ॥</p>
<p>अथ भूतानामुदयः -</p>
<p>दण्डकारा गतिर्भूमेः पुटयोरुभयोरपि ।<br>
तोयस्यपावकस्योर्ध्वे गातस्तिर्यक् नभस्वतः ।<br>
गतिर्व्योम्नो भवेन्मध्ये भूतानामुदयः स्मृतः ।<br>
धरणेरुदये कुर्यात् स्तम्भनं वशमात्मवित् ।<br>
शान्तिकं पौष्टिकं कर्म तोयस्य समये वसोः ।<br>
मारणादीनि मरुतो विपक्षोच्चाटनादिकम् ।<br>
क्ष्वेडादिनाशने शस्तमुदये च विहायसः ॥ ४१ ॥</p>
<p>अथ भूतानां मण्डलानि -</p>
<p>वृत्तं दिवस्तत्षड्विन्दुलाञ्छितं मातरिश्वनः ।<br>
त्रिकोणं स्वस्तिकोपेतं वह्नेरर्द्धेन्दुसंयुतम् ।<br>
अम्भोजमम्भसो भूमेश्चतुरस्रं सवज्रकम् ।<br>
तत्तद्भूतसमाभानि मण्डलानि विदुर्बुधाः ।<br>
वर्णैः स्वै रञ्जितान्याहुः स्वस्वनामावृतान्यापि ।<br>
स्वच्छं वियत्मरुत्कृष्णो रक्तोऽग्निर्विशदं पयः ।<br>
पीता भूमिरित्यादि ॥ ४३ ॥</p>
<p>प्रयोगान्तरं कुलार्णवे -</p>
<p>एकलक्षं जपेन्मन्त्रं ध्यानन्याससमन्वितः ।<br>
प्रयोगदोष शान्त्यर्थमात्मरक्षार्थकारणम् ।<br>
नचेत्फलञ्च नाप्नोति देवताशापमाप्नुयात् ॥ ४३ ॥</p>
<p>यत्तुः -</p>
<p>न कुर्यात् मारणं कर्म कुर्याच्चेदयुतं जपेत् ।<br>
तत्तु प्रायश्चित्तपरमिति ।</p>
<p>अथ स्तवकवचानि</p>
<p>वाराहीतन्त्रे -</p>
<p>प्रणवञ्चादिमे जप्त्वा स्तोत्रं वा संहितां पठेत् ।<br>
अन्ते च प्रणवं दद्यादित्युवाचादिपुरुषः ।<br>
एवं सर्वत्र विज्ञेयमन्यथा विफलं भवेत् ॥ ४५ ॥</p>
<p>अथादौ भुवनेश्वरीस्तोत्रम्</p>
<p>ईश्वर उवाच -</p>
<p>अथानन्दमयीं साक्षाच्छब्दब्रह्मस्वरूपिणीम् ।<br>
ईडे सकलसम्पत्त्यै जगत्कारणमम्बिकाम् ॥ १ ॥<br>
आद्यामशेषजननीमरविन्दयोनेर्विष्णोः शिवस्य च वपुः<br>
प्रतिपादयित्रीम् ।<br>
सृष्टिस्थितिक्षयकरीं जगतां त्रयाणां, स्तुत्वा गिरं<br>
विमलयाम्यहमम्बिके त्वाम् ॥ २ ॥<br>
पृथ्व्या जलेन शिखिना मरुतां वरेण होत्रेन्दुना दिनकरेण च<br>
मूर्त्तिभाजः ।<br>
देवस्य मन्मथरिपोरपि शक्तिमत्ताहेतुस्त्वमेव खलु पर्वतराजपुत्रि<br>
॥ ३ ॥<br>
तिस्रोतसः सकलदेवसमर्च्चिताया वैशिष्ट्यकारणमवैमि तदेव<br>
मातः ।<br>
त्वत्पादपङ्कजपरागपवित्रितासु शम्भोर्जटासु नियतं<br>
परिवर्तनं यत् ॥ ४ ॥<br>
आनन्दयेत् कुमुदिनीमधिपः कलानां नान्यामिनः कमलिनीमथ<br>
नेतरां वा ।<br>
एकस्य मोदनविधौ परमेक ईष्टे त्वं तु प्रपञ्चमभिनन्दयसि<br>
स्वदृष्ट्या ॥ ५ ॥<br>
आद्याप्यशेषजगतां नव यौवनासि<br>
शैलाधिराजतनयाप्यतिकोमलासि ।<br>
त्रयाः प्रसूरपि यथा न समीक्षितासि ध्येयासिगौरि मनसो न पथि<br>
स्थितासि ॥ ६ ॥<br>
आसाद्य जन्म मनुजेषु चिराद्दुरापं तत्रापि पाटवमवाप्य<br>
निजेन्द्रियाणाम् ।<br>
नाभ्यर्चयन्ति जगतां जनयित्रि ये त्वां निःश्रेणिकाग्रमधिरुह्य<br>
पुनः पतन्ति ॥ ७ ॥<br>
कर्पूरचूर्णहिमवारिविलोडितेन ये चन्दनेन कुसुमैश्च<br>
सुजातगन्धैः ।<br>
आराधयन्ति हि भवानि समुत्सुकास्त्वां ते<br>
खल्वशेषभुवनादिभुवः प्रथन्ते ॥ ८ ॥<br>
आविश्यमध्यपदवीं प्रथमे सरोजे सुप्ताहिराजसदृशी विरचय्य<br>
विश्वम् ।<br>
विद्युल्लतावलयविभ्रममुद्वहन्ती पद्मानि पञ्च विदलय्य<br>
खमश्नुवाना ॥ ९ ॥<br>
तन्निगतामृतरसैः परिषिक्तगात्रमार्गेण तेन निलयं<br>
पुनरप्यवाप्ता ।<br>
येषां हृदि स्फुरसिजातु न ते भवेयुर्मातर्महेश्वरकुटुम्बिनि<br>
गर्भभाजः ॥ १० ॥<br>
आलम्बिकुण्डलभरामभिरामवक्त्रामापीवरस्तनतटीं<br>
तनुवृत्तमध्याम् ।<br>
चन्ताक्षसूत्रकलसां लिखिताढ्यहस्तामावर्तयामि मनसा तव<br>
गौरि मूर्त्तिम् ॥ ११ ॥<br>
आस्थाय योगमवजित्य च वैरिषट्कमाबध्य चेन्द्रियगणं मनसि<br>
प्रसन्ने ।<br>
पाशाङ्कुशाभयवराढ्यकरां सुवक्त्रामालोकयन्ति<br>
भुवनेश्वरि योगिनस्त्वाम् ॥ १२ ॥<br>
उत्तप्तहाटकनिभा<br>
करिभिश्चतुर्भिरावर्जितामृतघटैरभिषिच्यमाना ।<br>
हस्तद्वयेन नलिने रुचिरे वहन्ती पद्मापि साभयवरा भवसि त्वमेव<br>
॥ १३ ॥<br>
अष्टाभिरुग्रविविधायुधवाहिनीभिर्दोर्वल्लरीभिरधिरुह्य<br>
मृगाधिराजम् ।<br>
दूर्वादलद्युतिरमर्त्यविपक्षपक्षान्न्यक्कुर्वती त्वमसि देवि<br>
भवानि दुर्गा ॥ १४ ॥<br>
आविर्निदाघजलशीकरशोभिवक्त्रां गुञ्जाफलेन<br>
परिकल्पितहारयष्टिम् ।<br>
पीतांशुकामसितकान्तिमनङ्गतन्द्रामाद्यां<br>
पुलिन्दतरुणीमसकृत्स्मरामि ॥ १५ ॥<br>
हंसैर्गतिक्वणितनूपुरदूरकृष्टै<br>
मूर्तैरिवाप्तवचनैरनुगम्यमानौ ।<br>
पद्माविवोर्ध्व मुखरूढसुजातनालौ श्रीकण्ठपत्निश्रिरसा<br>
विदधे तवाङ्घ्री ॥ १६ ॥<br>
द्वाभ्यां समीक्षितुमतृप्तिमतेव दृग्भ्यामुत्पाट्य भालनयनं<br>
वृषकेतनेन ।<br>
सान्द्रानुरागतरलेन निरीक्ष्यमाणे जङ्घै शुभे अपि भवानि<br>
तवानतोस्मि ॥ १७ ॥<br>
ऊरू स्मरामि जितहस्तिकरावलेपौ स्थौल्येन मार्द्दवतया<br>
परिभूतरम्भौ ।<br>
श्रोणीभरस्य सहनौ परिकल्प्य दत्तौ स्तम्भाविवाम्बरवसा तव<br>
मध्यमेन ॥ १८ ॥<br>
श्रोण्यौस्तनौ च युगपत्प्रथरिष्यतोच्चैर्बाल्यात्परेण वयसा<br>
परिहृष्टसारः ।<br>
रोमावलीविलसितेन विभाव्य मूर्ति मध्यं तव स्फुरतु मे हृदयस्य<br>
मध्ये ॥ १९ ॥<br>
सख्यः स्मरस्य हरनेत्रहुताशभीरोलर्वाण्यवारिभरितं<br>
नवयौवनेन ।<br>
आपाद्य दत्तमिव पल्लवमप्रविष्।यं नाभि कदापि तव देवि न<br>
विस्मरेयम् ॥ २० ॥<br>
ईशोपि गेहपिशुनं भसितं दधाने काश्मरी<br>
कर्द्दममनुस्तनपङ्कजे ते ।<br>
स्नातोत्थितस्य करिणः क्षणलक्ष्यफेनौ सिन्दूरितौ स्मरयतः<br>
समदस्य कुम्भौ ॥ २१ ॥<br>
कण्ठातिरिक्तगलदुज्वलकान्तिधाराशोभौ भुजौ<br>
निजरिपोर्मकरध्वजेन ।<br>
कण्ठग्रहाय रुचितौ किल दीर्घपाशौ मातर्मम स्मृतिपथं न<br>
विलङ्घयेताम् ॥ २२ ॥<br>
नात्यायतं रचितकम्बुविलासचौर्यं भूषाभरेण विविधेन<br>
विराजमानम् ।<br>
कण्ठं मनोहरगुणं गिरिराजकन्ये सञ्चिन्त्य तृप्तिमुपयामि<br>
कदापि नाहम् ॥ २३ ॥<br>
अत्यायताक्षमभिजातललाटपट्टं मन्दस्मितेन दरफुल्लकपोल<br>
रेखम् ।<br>
बिम्बाधरं बदनमुन्नतदीर्घनासं यस्ते स्मरत्यसकृदम्ब स<br>
एव जातः ॥ २४ ॥<br>
आविस्तुषारकरलेखमनल्पगन्धपुष्पोपरिभ्रमदलिव्रजनिर्विशेषम् ।<br>
यश्चेतसा कलयते तव केशपाशं तस्य स्वयं गलति देवि<br>
पुराणपाशः ॥ २५ ॥<br>
श्रुतिसुरचितपाकं धीमतां स्तोत्रमेतत् पठति य इह मर्त्यो<br>
नित्यमार्द्रान्तरात्मा ।<br>
स भवति पदमुच्चैः सम्पदं<br>
पादनम्रक्षितिपमुकुटलक्ष्मीलक्षणानां चिराय ॥ २६ ॥</p>
<p>इति भुवनेश्वरीस्तोत्रं समाप्तम् ।</p>
<p>अथ भुवनेश्वरीकवचम् ।</p>
<p>श्रीदेव्युवाच -</p>
<p>भुवनेश्वर्याश्च देवेश या या विद्याः प्रकाशिताः ।<br>
श्रुताश्चाधिगताः सर्वाः श्रोतुमिच्छामि साम्प्रतम् ॥ १ ॥<br>
त्रैलोक्यमङ्गलं नाम कवचं यत्पुरोदितम् ।<br>
कथयस्व महादेव प्रीतिकरं परम् ।</p>
<p>ईश्वर उवाच -</p>
<p>शृणु पार्वति वक्ष्यामि सावधानावधारय ।<br>
त्रैलोक्य मङ्गलं नाम कवचं मन्त्रविग्रहम् ॥ ३ ॥<br>
सिद्धविद्यामयं देवि सर्वैश्वर्य समन्वितम् ।<br>
पठनाद्धारणान्मर्त्यस्त्रैलोक्यैश्वर्यभाग्भवेत् ॥ ४ ॥<br>
त्रैलोक्यमङ्गलस्यास्य कवचस्य ऋषिः शिवः ।<br>
छन्दो विराट् जगद्धात्री देवता भुवनेश्वरी ।<br>
धर्मार्थकाममोक्षेषु विनियोगः प्रकीर्त्तितः ॥ ५ ॥<br>
ह्रीं बीजं मे शिरः पातु भुवनेशी ललाटकम् ।<br>
ऐं पातु दक्षनेत्रं मे ह्रीं पातु वामलोचनम् ॥ १ ॥<br>
श्रीं पातु दक्षकर्णं मे त्रिवर्णान्ता महेश्वरी ।<br>
वामकर्णं सदा पातु ऐं घ्राणं पातु मे सर्वदा ॥ २ ॥<br>
ह्रीं पातु वदनं देवि ऐं पातु रसनां मम ।<br>
वाक्पुटा च त्रिवर्णात्मा कण्ठं पातु परात्मिका ॥ ३ ॥<br>
श्रीं स्कन्धौ पातु नित्यं ह्रीं भुजौ पातु सर्वदा ।<br>
क्लीं करौ त्रिपुटेशानी त्रिपुरैश्वर्यदायिनी ॥ ४ ॥<br>
आं पातु हृदयं ह्रीं मे मध्यदेशं सदावतु ।<br>
क्रौं पातु नाभिदेशं मे त्र्यक्षरी भुवनेश्वरी ॥ ५ ॥<br>
सर्वबीजं सदा पृष्ठं पातु सर्ववशङ्करी ।<br>
ह्रीं पातु गुह्यदेश मे नमोभगवति कटिम् ॥ ६ ॥<br>
माहेश्वरी सदा पातु सक्थिनी जानुयुग्मकम् ।<br>
अन्नपूर्णा सदा पातु स्वाहा पातु पदद्वयम् ॥ ७ ॥<br>
सप्तदशाक्षरी पायादन्नपूर्णाखिलं वपुः ।<br>
तारं माया रमा कामः षोडशार्णास्ततः परम् ॥ ८ ॥<br>
शिरःस्था सर्वदा पातु विंशत्यर्णात्मिका परा ।<br>
तारन्दुर्गेयुगंरक्षणीस्वाहेति च दशाक्षरी ॥ ९ ॥<br>
जयदुर्गा घनश्यामा पातु मां सर्वतो मुदा ।<br>
मायाबीजादिका चैषा दशर्णा च ततः परा ॥ १० ॥<br>
उत्तप्तकाञ्चनाभासा जयदुर्गाऽनलेऽवतु ।<br>
तारं ह्रीं दुं च दुर्गायै नमोऽष्टार्णात्मिका परा ॥ ११ ॥<br>
शङ्खचक्रधनुर्बाणधरा मां दक्षिणेऽवतु ।<br>
महिषमर्दिनि स्वाहा वसुवर्णात्मिका परा ॥ १२ ॥<br>
नैर्-ऋत्यां सर्वदा पातु महिषासुरनाशिनी ।<br>
माया पद्मावती स्वाहा सप्तार्णा परिकीर्त्तिता ॥ १३ ॥<br>
पद्मावती पद्मसंस्था पश्चिमे मां सदाऽवतु ।<br>
पाशाङ्कुश पुटा मायेहि परमेश्वरि स्वाहा ॥ १४ ॥<br>
त्रयोदशार्णा ताराद्या साश्वारूढाऽनलेऽवतु ।<br>
सरस्वति पञ्चस्वरे नित्यक्लिन्ने मदद्रवे ॥ १५ ॥<br>
स्वाहा वस्वक्षरी विद्या मामुत्तरे सदाऽवतु ।<br>
तारं माया तु कवचं खे रक्षेत्सततं वधूः ॥ १६ ॥<br>
हूं क्षें ह्रीं फट् महाविद्या द्वादशार्णाखिलप्रदा ।<br>
त्वरिताष्टाहिभिः पायाच्छिवकोणे सदा च माम ॥ १७ ॥<br>
ऐं क्लीं सौः सततं बालामूर्द्धदेशे ततोऽवतु ।<br>
बिन्द्वन्ता भैरवी बाला भूमौ मां सर्वदाऽवतु ॥ १८ ॥<br>
इति ते कथितं पुण्यं त्रैलोक्यमङ्गलं परम् ।<br>
सारात्सारतरं पुण्यं महाविद्यौघविग्रहम् ॥ १९ ॥<br>
अस्यापि पठनात् सद्यः कुबेरोपि धनेश्वरः ।<br>
इन्द्राद्याः सकला देवा धारणात्पठनाद्यतः ।<br>
सर्वसिद्धीश्वराः सन्तः सर्वैश्वर्यमवाप्नुयुः ।<br>
पुष्पाञ्जल्यष्टकं दत्त्वामूलेनैव सकृत्पठेत् ॥ २० ॥<br>
संवत्सरकृतायास्तु पूजायाः फलमाप्नुयात् ।<br>
प्रीतिमन्योन्यतः कृत्वा कमला निश्चला गृहे ॥ २१ ॥<br>
बाणी च निवसेद्वक्त्रे सत्यं सत्यं न संशयः ।<br>
यो धारयति पुण्यात्मा त्रैलोक्यमङ्गलाभिधम् ॥ २२ ॥<br>
कवचं परमं पुण्यं सोऽपि पुण्यवतां वरः ।<br>
सर्वैश्वर्ययुतो भूत्वा त्रैलोक्यविजयी भवेत् ॥ २३ ॥<br>
पुरुषो दक्षिणे बाहौ नारी वामभुजे तथा ।<br>
बहुपुत्रवती भूयाद्वन्ध्यापि लभते सुतम् ॥ २४ ॥<br>
ब्रह्मास्त्रादीनि शस्त्राणि नैव कृन्तन्ति तं जनम् ।<br>
एतत् कवचमज्ञात्वा यो भजेद्भुवनेश्वरीम् ॥ २५ ॥<br>
दारिद्र्यं परमं प्राप्य सोऽचिरान्मृत्युमापुन्यात् ॥ २७ ॥</p>
<p>इति श्रीरुद्रयामले देवीश्वरसंवादे त्रैलोक्यमङ्गलं नाम<br>
भुवनेश्वरीकवचं समाप्तम् ।</p>
<p>अथ अन्नपूर्णास्तोत्रम् ।</p>
<p>ॐ नमः कल्याणदे देवि नमः शङ्करवल्लभे ।<br>
नमो भक्तिप्रिये देवि ह्यन्नपूर्णे नमोऽस्तु ते ॥ १ ॥<br>
नमो मायागृहीताङ्गी नमः शङ्करवल्लभे ।<br>
माहेश्वरि नमस्तुभ्यमन्नपूर्णे नमोऽस्तु ते ॥ २ ॥<br>
अन्नपूर्णे हव्यवाहपत्नीरूपे हर प्रिये ।<br>
कलाकाष्ठास्वरूपे च ह्यन्नपूर्णे नमोऽस्तु ते ॥ ३ ॥<br>
उद्यद्भानुसहस्राभे नयनत्रयभूषिते ।<br>
चन्द्रदूडे महादेवि ह्यन्नपूर्णे नमोऽस्तु ते ॥ ४ ॥<br>
विचित्रवसने देवि त्वन्नदानरतेऽनघे ।<br>
शिवनृत्यकृतामोदे ह्यन्नपूर्णे नमोऽस्तु ते ॥ ५ ॥<br>
षट्कोणपद्ममध्यस्थे षडङ्गयुवतीमये ।<br>
ब्रह्माण्यादिस्वरूपे च ह्यन्नपूर्णे नमोऽस्तु ते ॥ ६ ॥<br>
देवि चन्द्रकलापीठे सर्वसाम्राज्यदायिनी ।<br>
सर्वानन्दकरे देवि ह्यन्नपूर्णे नमोऽस्तु ते ॥ ७ ॥<br>
साधकाभीष्टदे देवि भवदुःख विनाशिनि ।<br>
कुचभारनते देवि ह्यन्नपूर्णे नमोऽस्तु ते ॥ ८ ॥<br>
इन्द्राद्यर्चित पादाब्जे रुद्रादिरूपधारिणि ।<br>
सर्वसम्पत्प्रदे देवि ह्यन्नपूर्णे नमोऽस्तु ते ॥ ९ ॥<br>
पूजाकाले पठेद्यस्तु स्तोत्रमेतत् समाहितः ।<br>
तस्य गेहे स्थिरा लक्ष्मीर्जायते नात्र संशयः ॥ १० ॥<br>
प्रातःकाले पठेद्यस्तु मन्त्रजापपुरःसरम् ।<br>
तस्यैवान्नसमृद्धिः स्याद्बर्द्धमाना दिने दिने ॥ ११ ॥<br>
यस्मै कस्मै न दातव्यं न प्रकाश्यं कदाचन ।<br>
प्रकाशात् सिद्धिहानिस्तद्गोपायेद्यत्नतः सुधीः ॥ १२ ॥</p>
<p>इत्यन्नपूर्णास्तोत्रं समाप्तम् ।</p>
<p>अथ अन्नपूर्णाकवचम् ।</p>
<p>श्रीदेव्युवाच -</p>
<p>कथिताश्चान्नपूर्णाया या या विद्याः सुदुर्लभाः ।<br>
कृपया कथिताः सर्वाः श्रुताश्चाधिगता मया ॥ १ ॥<br>
साम्प्रतं श्रोतुमिच्छामि कवचं यत्पुरोदितम् ।<br>
त्रैलोक्यमङ्गलं नाम कवचं मन्त्रविग्रहम् ॥ २ ॥</p>
<p>ईश्वर उवाच -</p>
<p>शृणु पार्वति वक्ष्यामि सावधानवधारय (त्रैलोक्यमङ्गलं<br>
नामकवचं ब्रह्मनामकम्) ।<br>
ब्रह्मविद्यास्वरूपञ्च महदैश्वर्यदायकम् ।<br>
पठनाद्धारणान्मर्त्त्यस्त्रैलोक्यैश्वर्यभाग्भवेत् ॥ ३ ॥<br>
त्रैलोक्य-रक्षणस्यास्य कवचस्य ऋषिः शिवः ।<br>
छन्दो विराडन्नपूर्णा देवता सर्वसिद्धिदा<br>
धर्मार्थकाममोक्षेषु विनियोगः प्रकीर्त्तितः ॥ ४ ॥<br>
ह्रीं नमो भगवत्यन्ते माहेश्वरि पदं ततः ॥ ५ ॥<br>
अन्नपूर्णे ततः स्वाहा चैषा सप्तदशाक्षरी ।<br>
पातु मामन्नपूर्णा सा या ख्याता भुवनत्रये ॥ ६ ॥<br>
विमाया प्रणवाद्यैषा तथा सप्तदशाक्षरी ।<br>
पात्वन्नपूर्णा सर्वाङ्गे रत्नकुम्भान्नपात्रदा ॥ ७ ॥<br>
श्रीबीजाद्या तथैवैषा द्विरन्ध्रार्णा तथा मुखम् ।<br>
प्रणवाद्या भ्रुवौ पातु कण्ठं वाग्बीजपूर्विका ॥ ८ ॥<br>
कामबीजादिका चैषा हृदयं तु महेश्वरी ।<br>
तारं श्रीं ह्रीं च नमोन्ते च भगवतीपदं ततः ॥ ९ ॥<br>
माहेश्वरी पदं चान्नपूर्णे स्वाहेति पातु मे ।<br>
नाभिमेकार्णविंशर्णा पायान्माहेश्वरी सदा ॥ १० ॥<br>
तारं माया रमा कामः षोडशार्णास्ततः परम् ।<br>
शिरःस्था सर्वदा पातु विंशत्यर्णात्मिका परा ॥ ११ ॥<br>
करौ पादौ सदा पातु रमा कामो ध्रुवस्तथा ।<br>
ध्वजञ्च सर्वदा पातु विंशत्यर्णात्मिका च या ॥ १२ ॥<br>
अन्नपूर्णा महाविद्या ह्रीं पातुभुवनेश्वरी ।<br>
शिरः श्रीं ह्रीं तथा क्लीं च त्रिपुटा पातु मे गुदम् ॥ १३ ॥<br>
षट्दीर्घभाजा बीजेन षडङ्गानि पुनन्तु माम् ।<br>
इन्द्रो मां पातु पूर्वे च वह्निकोणेऽनलोऽवतु ॥ १४ ॥<br>
यमो मां दक्षिणे पातु नैर्-ऋत्यां निर्-ऋतिस्तथा ।<br>
पश्चिमे वरुणः पातुवायव्यां पवनोऽवतुस्तथा ॥ १५ ॥<br>
कुबेरश्चोत्तरे पातु मामैशान्यं शङ्करोऽवतु ।<br>
ऊर्ध्वाधः पातु सततं ब्रह्मानन्तो यथा क्रमात् ॥ १६ ॥<br>
पान्तु वज्राद्ययुधानि दशदिक्षु यथा क्रमात् ।<br>
इति ते कथितं पुण्यं त्रैलोक्यरक्षणं परम् ॥ १७ ॥<br>
यद्धृत्वा पठनाद्देवाः सर्वैश्वर्यमवाप्नुयुः ।<br>
ब्रह्मा विष्णुश्च रुद्रश्च धारणात्पठनाद्यतः ॥ १८ ॥<br>
सृजत्यवति कल्पे-कल्पे पृथक् पृथक् ।<br>
पुष्पाञ्जल्यष्टकं देव्यै मूलेनैव समर्पयेत् ॥ १९ ॥<br>
कवचस्यास्य पठनात् पूजायाः फलमाप्नुयात् ।<br>
वाणी वक्त्रे वसेत् तस्य सत्यं सत्यं न संशयः ॥ २० ॥<br>
अष्टोत्तरशतं चास्य पुरश्चर्याविधिः स्मृतः ।<br>
भूर्जे विलिख्य गुटिकां स्वर्णस्थां धारयेद्यदि ॥ २१ ॥<br>
कण्ठे वा दक्षिणे बाहौ सोपि पुण्यवतां वरः ।<br>
ब्रह्मास्त्रादीनि शस्त्राणि तद्गात्रं प्राप्य पार्वति ।<br>
माल्यानि कुसुमान्येव सुखदानि भवन्ति हि ॥ २२ ॥</p>
<p>इति भैरवतन्त्रे भैरवभैरवीसंवादे अन्नपूर्णा कवचं<br>
समाप्तम् ।</p>
<h2 id="तरपटसततरम">त्रिपुटास्तोत्रम्</h2>
<p>अथ त्रिपुटास्तोत्रम् -</p>
<p>वाराभीतिहस्तं द्विबाहुं प्रसन्नं, शिवं सुप्रसन्नं<br>
स्वशक्त्योपविष्टम् ।<br>
प्रसन्नास्यविम्बं प्रकाशस्वरूपं शिरः पद्ममध्ये गुरुं<br>
भावयामि ॥ १ ॥<br>
बकं वह्निसंस्थं त्रिमूर्त्त्या प्रजुष्टं, शशाङ्केन युक्तं<br>
तवाद्यं स्वबीजम् ।<br>
सुवर्णप्रभं ये जपन्ति त्रिशक्ते, श्रियं सौभगत्वं लभन्ते<br>
नरास्ते ॥ २ ॥<br>
नभोवायुमित्रं ततो वामनेत्रं, सुधाधामविम्बं<br>
नियोज्यैकवक्त्रम् ।<br>
द्वितीयं स्वबीजं सुरश्रेणिवन्द्यं त्वदीयं विभाव्य श्रियं<br>
प्राप्नुवन्ति ॥ ३ ॥<br>
विरिञ्चिं क्षितिस्थं ततो वामनेत्रं विधुं नादयुक्तं<br>
दिनेशाभबीजम् ।<br>
विभाव्यैव सम्मोहयन्ति त्रिलोकीं जपादीश्वरत्वं लभन्ते<br>
नरेन्द्राः ॥ ४ ॥<br>
त्रयं सन्नियोज्य स्मरारिप्रिये ये, त्रिसन्ध्यं जपन्ति त्वदङ्गं<br>
विभाव्य ।<br>
न तेषां रिपुर्वाक्प्रयोग करोति, स्मरास्तेऽङ्गनानां गृहे श्रीस्तु<br>
तेषाम् ॥ ५ ॥<br>
मुखे भारती गद्यपद्यप्रबन्धा, न हिंसन्ति हिंस्राः<br>
सुरास्तान्नमन्ति ।<br>
तदङ्घ्रिद्वयं भूषणं मूर्ध्नि राज्ञां करे सिद्धयो<br>
दुर्ग्रहास्तांस्त्यजन्ति ॥ ६ ॥<br>
वने पारिजातद्रुमाणां वृथिव्यां सुवर्णप्रभायां<br>
मणिव्यूहगेहे ।<br>
स्मरेद्वेदिकायां लसद्रत्नसिंहासने पद्ममष्टारकं<br>
संविचिन्त्य ॥ ७ ॥<br>
स्फुरत्कर्णिकायां परं योनियुग्मं<br>
तदन्तर्गतामुञ्चहेमप्रभां याम् ।<br>
लसत्कुण्डलामिन्दुवक्त्रां त्रिनेत्रां स्फुरत्कम्बुकण्ठां<br>
सुवक्षोजनभ्राम् ॥ ८ ॥<br>
महारत्नवज्रोल्लसद्बाहुवृन्दैः सुपद्मद्वयं पाशकं<br>
कार्मुकञ्च ।<br>
सुवर्णाङ्कुशं पुष्पबाणान् ।<br>
दधानां बृहद्रत्न भूषां सुमध्यां सुकाञ्चीम् ॥ ९ ॥<br>
तुलाकोटिरस्यस्फुरत्पादपद्मां किरीटद्यलङ्कारयुक्तां<br>
प्रसन्नाम् ।<br>
सिते चामरे दर्पणं तत्करण्डं समुद्गं सुकर्पूरपूर्णं<br>
धृताभिः ॥ १० ॥<br>
त्रिलोकीविधात्रीं जगत्तापहर्त्रीं, जगत्क्षोभकर्त्रीम्<br>
जगल्लोकधात्रीम् ।<br>
सदानन्दपूर्णां हकारार्द्धवर्णां त्रिबिन्दुस्वरूपां<br>
त्रिशक्तिं भजामि ॥ ११ ॥<br>
चिरं चिन्तयित्वा तदेतत् स्वरूपां, पूरो यन्त्रमध्ये समावाह्य<br>
भक्त्या ।<br>
स्वयम्भूप्रसूनादिभिः पूजयित्वा, चतुवर्गसिद्धिं लभेत्<br>
पामरोऽपि ॥ १२ ॥<br>
श्रियं श्रीपतिं पार्वतीमीश्वरञ्च, रतिं कामदेवं षडङ्गेन<br>
सार्द्धम् ।<br>
स्वयोनौ तथा मन्त्रमुक्त्वा भवानीं क्रमात् पूजयित्वा नरेन्द्रो<br>
भवेत् सः ॥ १३ ॥<br>
निधी द्वौ च पार्श्वद्वये संविभाव्य, प्रपूज्या महिष्यस्ततो<br>
लोकपालाः ।<br>
तदस्त्राणि तत्तद्दलाग्रे प्रपूज्य, भवस्याष्टसिद्धिं<br>
लभेन्मानवोऽपि ॥ १४ ॥<br>
क्षितिस्तवं विधात्री जगत्सृष्टिकर्त्री, त्वमापोऽपि विष्णुर्जगत्पालिका<br>
च ।<br>
त्वमग्निस्तु रुद्रौ जगत्क्षोभकर्त्री, त्वमैश्वर्ययुक्ता<br>
जगद्वायुरूपा ॥ १५ ॥<br>
त्वमाद्या शिवे शम्भुकान्ते शरण्ये, जगद्ब्रह्मरन्ध्रे सदारं<br>
भ्रमीषि ।<br>
निराधारगम्या भवस्यैकपूण्या, त्वमाकाशकल्पा भवानि<br>
प्रसीद ॥ १६ ॥<br>
भवाम्भोधिमध्ये निपात्यैव सर्वं, मुनीनाञ्च गर्वं<br>
सुखर्वं करोषि ।<br>
अतस्तां न जाने चिदानन्दरूपे, प्रकाशस्वरूपे भवानि प्रसीद ॥<br>
१७ ॥<br>
जपित्वा भक्त्या जनो मन्दचेता, जपन्नेकलक्षं कवित्वं करोति ।<br>
विचिन्त्य स्वरूपं त्वदीयं त्रैलोक्यां, लभेद्दुर्लभत्वं भवानि<br>
प्रसीद ॥ १८ ॥<br>
त्वमाधारशक्तिस्त्वमाधेयरूपा, जगद्व्यापिका त्वं<br>
जगद्व्याप्यरूपा ।<br>
अभावस्त्वमेका गुणातीतरूपा त्वमेवासि भावो भवानि प्रसीद ॥<br>
१९ ॥<br>
अणुस्त्वं विभुस्त्वं त्वमेवासि विश्वं, स्तुतिः का भवत्या<br>
जगत्यां विभाति ।<br>
तथापि त्वदीया गुणा मां दिशन्ति, स्तुतिं कर्त्तुमेवं भवानि<br>
प्रसीद ॥ २० ॥<br>
इदं स्तोत्रमत्यन्तगुह्यं नरा ये, पठन्ति त्रिसन्ध्यं कुलान्ते<br>
जपित्वा ।<br>
न तेषामसाध्यं त्रिलोकीजनानां, लभन्ते स्वरूपं भवानि<br>
प्रसीद ॥ २१ ॥</p>
<p>इति त्रिपुटास्तोत्रं समाप्तम् ।</p>
<h2 id="तरपटकवचम">त्रिपुटाकवचम्</h2>
<p>अथ त्रिपुटाकवचम् -</p>
<p>श्रीदेव्युवाच -</p>
<p>भगवन्-सर्वधर्मज्ञ सर्वशास्त्रार्थपारग ।<br>
त्रिशक्तिरूप लक्ष्म्याश्च कवचं यत्प्रकाशितम् ।<br>
सर्वार्थसाधनं नाम कथयस्व मयि प्रभो ॥ १ ॥</p>
<p>ईश्वर उवाच -</p>
<p>शृणु देवि प्रवक्ष्यामि कवचं परमाद्भुतम् ।<br>
सर्वार्थसाधनं नाम त्रैलोक्ये चातिदुर्लभम् ॥ २ ॥<br>
सर्वसिद्धिमयं देवि सर्वैश्वर्यप्रदायकम् ।<br>
पठनाद्धारणान्मर्त्त्यस्त्रैस्लोकैश्वर्यभाग्भवेत् ॥ ३ ॥<br>
सर्वाथसाधनस्यास्य कवचस्य ऋषिः शिवः ।<br>
छन्दो विराट् त्रिशक्तिः श्रीर्जगद्धात्री च देवता ।<br>
धर्मार्थकाममोक्षेषु विनियोगः प्रकीर्त्तित ॥ ४ ॥<br>
श्री बीजं मे शिरः पातु लक्ष्मीरूपा ललाटकम् ।<br>
ह्रीं पातु दक्षनेत्रं मे वामनेत्रं सुरेश्वरी ॥ ५ ॥<br>
क्लीं पातुदक्षपार्श्वे मे वामं कामेश्वरी तथा ।<br>
लक्ष्मीर्घ्राणं सदा पातु वदनं केशवः ॥ ६ ॥<br>
गौरी तु रसनां पातु कण्ठं पातु महेश्वरः ।<br>
स्कन्धदेश रतिः पातु भुजौ तु मकरध्वजः ॥ ७ ॥<br>
शङ्खनिधिः करौ पातु वक्षः पद्मनिधिस्तथा ।<br>
ब्राह्मी कुक्षिं सदा पातु नाभि पातु महेश्वरी ॥ ८ ॥<br>
कौमारी पृष्ठदेशं मे गुह्यं रक्ष तु वैष्णवी ।<br>
वाराही सक्थिनी पातु ऐन्द्री पातु पदद्वयम् ॥ ९ ॥<br>
भार्यां रक्षतु चामुण्डा लक्ष्मी रक्षतु पुत्रकान् ।<br>
इन्द्रः पूर्वे सदा पातु आग्नेयामग्निदेवता ॥ १० ॥<br>
याम्ये यमः सदा पातु नैर्-ऋत्यां निर्-ऋतिस्तथा ।<br>
पश्चिमे वरुणः पातु वायव्यां वायुदेवता ॥ ११ ॥<br>
सौम्ये सोमः सदा पातु ऐशान्यामीश्वरोऽवतु ।<br>
ऊर्ध्वं प्रजापतिः पातु अधश्चानन्तदेवता ॥ १२ ॥<br>
राजद्वारे श्मशाने च अरण्ये प्रान्तरे तथा ।<br>
जले स्थले चान्तरीक्षे शत्रूणां निचये तथा ॥ १३ ।<br>
एताभिः सहिता देवी त्रिबीजात्मा महेश्वरी ।<br>
त्रिशक्तिश्च महालक्ष्मीः सर्वत्र मां सदावतु ॥ १४ ॥<br>
इति ते कथितं देवि सारात्सारतर परम् ।<br>
सर्वार्थसाधनं नाम कवचं परमाद्भुतम् ॥ १५ ॥<br>
अस्यापि पठनात्सद्यः कुबेरोऽपि धनेश्वरः ।<br>
इन्द्राद्याः सकला देवा धारणात् पठनाद्यतः ।<br>
सर्वसिद्धिश्वराः सन्तः सर्वैश्वर्यमवाप्नुयुः ॥ १६ ॥<br>
पुष्पाञ्जल्यष्टकं दद्यान्मूलेनैव पठेत्सकृत् ।<br>
संवत्सरकृतायास्तु पूजायाः फलमाप्नुयात् ॥ १७ ॥<br>
प्रीतिमन्योन्यतः कृत्वा कमला निश्चला गृहे ।<br>
वाणी च निवसद्वक्त्रे सत्यं सत्यं न संशयः ॥ १८ ॥<br>
यो धारयति पुण्यात्मा सर्वार्थसाधनाभिधम् ।<br>
कवचं परमं पुण्यं सोऽपि पुण्यवतां वरः ।<br>
सर्वैश्वर्ययुतो भूत्वा त्रैलोक्यविजयी भवेत् ॥ १९ ॥<br>
पुरुषो दक्षिणे बाहौ नारी वामभुजे तथा ।<br>
बहुपुत्रवती भूत्वा बन्ध्यापि लभते सुतम् ॥ २० ॥<br>
ब्रह्मास्त्रादीनि शस्त्राणि नैव कृन्तन्ति तत्तनुम् ।<br>
एतत् कवचमज्ञात्वा यो जपेत् परमेश्वरी ।<br>
दारिद्र्यं परमं प्राप्य सोऽचिरान्मृत्युमाप्नुयात् ॥ २ ॥</p>
<p>इति रुद्रयामले त्रिशक्त्याः सर्वार्थ साधनं नाम कवचं<br>
समाप्तम् ।</p>
<p>अथ दुर्गायाः शतनामस्तोत्रम् ।</p>
<p>ईश्वर उवाच -</p>
<p>शतनाम प्रवक्ष्यामि शृणुष्व कमलानने ।<br>
अस्य प्रसादमात्रेण दुर्गा प्रीता भवेत् सती ॥ १ ॥<br>
ॐ सती साध्वी भव प्रीता भवानि भवमोचिनी ।<br>
आर्या दुर्गा जया आद्या त्रिनेत्रा शूलधारिणी ॥ २ ॥<br>
पिनाकधारिणी चित्रा चन्द्रघण्टा महातपाः ।<br>
मनोबुद्धिरहङ्कारा चित्तरूपा चिता चितिः ॥ ३ ।<br>
सर्वमन्त्रमयी सत्या सत्यानन्दस्वरूपिणी ।<br>
अनन्ता भाविनी भाव्या भव्याऽभव्या सदागतिः ॥ ४ ॥<br>
शम्भुपत्नी देवमाता च चिन्ता रत्नप्रिया सदा ।<br>
सर्वविद्या दक्षकन्या दक्षयज्ञविनाशिनी ॥ ५ ॥<br>
अपर्णा चैकवर्णा च पाटला पाटलावती ।<br>
पट्टाम्बरपरीधाना कलमञ्जीररञ्जिनी ॥ ६ ॥<br>
अमेयविक्रमा त्रूरा सुन्दरी कुलसुन्दरी ।<br>
वनदुर्गा च मतङ्गी मतङ्गमुनिपूजिता ॥ ७ ॥<br>
ब्राह्मी माहेश्वरी चैन्द्री कौमारी वैष्णवी तथा ।<br>
चामुण्डा चैव वाराही लक्ष्मीश्च पुरुषाकृतिः ॥ ८ ॥<br>
विमलोत्कर्षिणी ज्ञाना क्रिया सत्या च वाक्प्रदा ।<br>
बहुला बहुलप्रेमा सर्ववाहनवाहना ॥ ९ ॥<br>
निशुम्भशुम्भहनिनी महिषासुरमर्दिनी ।<br>
मधुकैटभहन्त्री च चण्डमुण्डविनाशिनी ॥ १० ॥<br>
सर्वासुरविनाशा च सर्वदानवघातिनी ।<br>
सर्वशास्त्रमयी विद्या सर्वास्त्रधारिणी तथा ॥ ११ ॥<br>
अनेकशस्त्रहस्ता च अनेकास्त्रस्य धारिणी ।<br>
कुमारी चैक कन्या च कैशोरी युवती यतिः ॥ १२ ॥<br>
अप्रौढा चैव प्रौढा च वृद्धमाता बलप्रदा ।<br>
महादेवी मुक्तकेशी घोररूपा महाफला ॥ १३ ॥<br>
अग्निज्वाला रौद्रमुखी कालरात्रिस्तपस्विनी ॥ १४ ॥<br>
नारायणी भद्रकाली विष्णुमाया जलोदरी ॥ १५ ॥<br>
शिवदूती कराली च अनन्ता परमेश्वरी ।<br>
कात्यायनी च सावित्री प्रत्यक्षा ब्रह्मवादिनी ॥ १६ ॥<br>
य इदं प्रपठेन्नित्यं दुर्गानामशताष्टकम् ।<br>
नासाध्यं विधते देवि त्रिषु लोकेषु पार्वति ॥ १७ ॥<br>
धनं धान्यं सुतं जायां द्वयं हस्तिमेव च ।<br>
चतुरङ्गं तथा चान्ते लाभेन्मुक्तिञ्च शाश्वतीम् ॥ १८ ॥<br>
कुमारीं पूजयित्वा तु ध्यात्वा देवीं सुरेश्वरीम् ।<br>
पूजयेत् परया भक्त्या पठन्नामशताष्टकम् ॥ १९ ॥<br>
तस्या सिद्धिर्भवेद्देवि सर्वैः सुरवरैरपि ।<br>
राजानो दासतां यान्ति राज्यश्रियमवाप्नुयात् ॥ २० ॥<br>
गोरोचनालक्तककुङ्कुमेन, सिन्दूरकर्पूरमधुत्रयेण ।<br>
विलिख्य यन्त्रं विधिना विधिज्ञो, भवेत्सदा धारयते पुरारिः ॥ २१ ॥<br>
भौमावास्यानिशाभागे चन्द्रे शतभिषां गते ।<br>
विलिख्य प्रपठेत् स्तोत्रं स भवेत् सम्पदा प्रदम् ॥ २२ ॥</p>
<p>इति विश्वसारतन्त्रे दुर्गानामस्तोत्रं समाप्तम् ।</p>
<p>अथ श्रीदुर्गाकवचम् ।</p>
<p>ईश्वर उवाच ।</p>
<p>शृणु देवि प्रवक्ष्यामि कवचं सर्वसिद्धिदम् ।<br>
पठित्वा धारयित्वा च नरो मुच्येत सङ्कटात् ॥ १ ॥<br>
अज्ञात्वा कवचं देवि दुर्गामन्त्रञ्च यो जपेत् ।<br>
स नाप्नोति फलं तस्य परे च नरकं व्रजेत् ॥ २ ॥<br>
इदं गुह्यतमं देवि कवचं तव कथ्यते ।<br>
गोपनीयं प्रयत्नेन सावधानावधारय ॥ ३ ॥<br>
उमा देवी शिरः पातु ललाटं शूलधारिणीम् ।<br>
चक्षुषो खेचरी पातु कर्णौ चत्वरवासिनी ॥ ४ ॥<br>
सुगन्धा नासिके पातु वदनं सर्वसाधिनी ।<br>
जिह्वां च चण्डिका पातु ग्रीवां सौभद्रिका तथा ॥ ५ ॥<br>
अशोकवासिनी चेतो द्वौ बाहू वज्रधारिणी ।<br>
कण्ठ पातु महावाणी जगन्माता स्तनद्वयम् ॥ ६ ॥<br>
हृदयं ललिता देवी उदरं सिंहवाहिनी ।<br>
कटिं भगवती देवी द्वावूरू विन्ध्यवासिनी ॥ ७ ॥<br>
महाबला च जङ्घे द्वे पादौ भूतलवासिनी ।<br>
एवं स्थितासि देवि त्वं त्रैलोक्य रक्षणात्मिके ।<br>
रक्ष मां सर्वगात्रेषु दुर्गे देवि नमोऽस्तु ते ॥ ८ ॥<br>
इत्येत्कवचं देवि महाविद्याफलप्रदम् ।<br>
यः पठेत् प्रातरुत्थाय सर्वतीर्थफलं लभेत् ॥ ९ ॥<br>
यो न्यसेत् कवचं देहे तस्य विघ्नं न कुत्रचित् ।<br>
भूतप्रेतपिशाचेभ्यो भयन्तस्य न विद्यते ॥ १० ॥<br>
रणे राजकुले वापि सर्वत्र विजयी भवेत् ।<br>
सर्वत्र पूजामाप्नोति देवीपुत्र इव क्षितौ ॥ ११ ॥</p>
<p>इति कुब्जिका तन्त्रे दुर्गाकवचं समाप्तम् ॥</p>
<p>अथ महिषमर्दिनीस्तोत्रम् ।</p>
<p>भैरव उवाच -</p>
<p>मच्चित्ते चर चण्डि चूर्णितदुराचारप्रचण्डासुरे, स्वैरं दारय<br>
भूरिदुर्द्दरदरद्रोहोर्मिमर्मापदः ।<br>
तोनायं निरुपद्रुतो निरुपम श्रीपादपद्माटवी<br>
प्राप्तानन्तरसार्णवे मम मनोहंसश्चिरं नन्दतु ॥ १ ॥<br>
हित्वा चण्डि हिरण्यदारण<br>
पटुप्रोद्दामहस्ताङ्गुलिस्फायत्कम्रसुमेरुसोदरशटाटोपं<br>
नृसिंहं सुराः ।<br>
मातस्त्वत्पशुपाशपेषणपटु-श्रीपादसंसेविनं, सेवन्ते<br>
करिवैरिण किमरिभिर्भीतिर्भवत्सेविनाम् ॥ २ ॥<br>
चण्डि त्वद्विषयान्तराक्षरपदं श्रोत्रान्तरञ्चेद्गतं, तत्तत्त्वं<br>
पुरुषप्रकृत्यनुगतं ब्रह्मादिभिर्गीयते ।<br>
तस्माद्देवि समस्तदैवतसुधासारैकधामस्फुरत्-श्रीमत्पादप-<br>
योजचुम्बनपरं मामद्य सम्भावय ॥ ३ ॥<br>
मन्निन्दा यदि वास्तु ते कुलपथाचाराद्वरं मास्तु वा, किर्त्तिः<br>
केशवकौशिकार्च्चनचरी नैवास्तु मत्सन्निधिः ।<br>
मातर्ब्रह्महरिस्मरारि हुतभुग्दैत्यारिसेवास्पदं,<br>
श्रीमत्पादपयोजचिन्तनविधौ चित्तं सदैवास्तु नः ॥ ४ ॥<br>
निर्दिष्टोऽस्मि यदि तदीयपदयुक्पूर्वापरीभावने, निर्द्दिष्टस्य तदा<br>
ममापि विरलं किं वास्तु सिद्धास्पदम् ।<br>
तस्माद्देवि कृपाभराञ्चिततरं श्रीपादपद्मद्वयं,<br>
मच्चित्तेऽक्षतसम्पदं प्रसरतु क्षेमङ्करि क्षम्यताम् ॥ ५ ॥<br>
स्वात्मानं परिरभ्य भूतपतिरप्युन्मादमासादितः, स्फारं<br>
जीवनरक्षणे स च कृती नैवाभविष्यत् प्रभुः ।<br>
दैवाद्विच्युतचन्द्रचन्दनरस<br>
प्रागल्भ्यगर्भस्रवन्माध्वीपूर्णभवत्पदैककमलामोदेन<br>
नास्वादितः ॥ ६ ॥<br>
हाहा मातरनादि-<br>
मोहजलधिव्याहारसिद्धाखिलब्रह्मानन्दरसाभिषेक<br>
विलसत्स्वान्तोदरे मादृशि ।<br>
युष्माकं सुरवृन्दनिर्भरमनस्तापाभिभूतिक्षमः<br>
श्रीमद्भक्तिरसातिदुर्द्दिनपरीवाहः सदा सर्पतु ॥ ७ ॥<br>
तत्पादस्फुरदंशुजालजठराच्चण्डांशुकोटिस्खलद्ध्वान्तस्वा-<br>
न्तविसारिनिर्मलचिदानन्दत्रयं दैवतम् ।<br>
सर्गं संसृजति स्थितिं वितनुते सृष्टिं पुनर्लुम्पति,<br>
प्रोद्भिन्नाञ्जन नीलनीरदमहश्चित्ते सदैवास्तु नः ॥ ८ ॥<br>
या शस्वन्महिषच्छलस्फुटमिलद्गर्जद्विधावत्स्खलद्वक्त्रान्तः<br>
प्रसरत्तमस्तमशिरोदैत्यं समालम्बते ।<br>
सा दुर्गा भयदुर्ग दुर्गतिहरा लक्षान्तरत्रासिनी,<br>
दृष्यद्दैवतवैरिदारणपटुर्जीयाज्जयाह्लादिनी ॥ ९ ॥<br>
नृत्यत्खेटकचामराञ्चलचलच्छक्राद्यखर्वावरस्फायत्सैन्य-<br>
शिलीमुखोच्छलदनल्पाजिह्मताम्राम्बुधौ ।<br>
झञ्झावातविसर्पिनर्त्तितशिरः-साटोपदुष्टासुरक्रट्यत्-<br>
खण्डविखण्डताखिलशकुन्तक्षुत्पिपासोज्ज्वले ॥ १० ॥<br>
चञ्चत्कम्रविरामकालकालतीव्रास्फालसम्पादकोन्माद्यन्माहिष<br>
-तिर्यगानतशिरः-शृङ्गान्तराले स्थले ।<br>
वस्वर्णैर्वसुपत्रमध्यकलितैर्वद्धा श्रुतीर्मातृभिः सेव्ये<br>
चारुणाङ्गने रणमुदा घूर्णायमानां स्मरेत् ॥ ११ ॥<br>
ऊर्ध्वाधः क्रमसव्यवामकरयोश्चक्रं दरं कर्तृकां,<br>
खेटं बाणधनुस्त्रिशूलभयहृन्मुद्रां दधानां शिवाम् ।<br>
श्यामां नीलघनोच्चकुन्तलचयप्रोन्नद्धजूटां<br>
स्खलद्वीरास्फाललसत्करालवदनां घोराट्टहासोद्भटाम् ॥ १२ ॥<br>
एवं ये तव देवि मूर्त्तिमनघां ध्यायन्ति दुर्गादिभिः,<br>
शक्राद्यैरभिपूजितां परपुरक्षोभादिकं कुर्वते ।<br>
राज्यं शत्रुजयः सदर्थधीषणा<br>
काव्यामृतादर्शनस्तम्भोच्चटनमारणादिकृतिनां तेषां<br>
स्वयं जायते ॥ १३ ॥<br>
स्तोत्रं ते चरणारविन्दयुगलध्यानावधानाग्मया<br>
मन्त्रोद्धारकुलोपचारचरितं गूढोपदिष्टं यदि ।<br>
ये शृण्वन्ति पठन्ति देवि तरसा श्रीमोक्षकामादयस्तेषां<br>
हस्तगता भवन्ति जगतां मातर्नमस्ते जयः ॥ १४ ॥</p>
<p>इति महिषमर्द्दिनीस्तोत्रं समाप्तम् ।</p>
<p>अथ महिषमर्द्दिनीकवचम् ।</p>
<p>ईश्वर उवाच -</p>
<p>अथवक्ष्ये महेशानि कवचं सर्वकामदम् ।<br>
यस्य प्रसादमासाद्य भवेत्साक्षात्सदाशिवः ॥ १ ॥<br>
ओङ्कारं पूर्वमुच्चार्य मन्त्री मन्त्रस्य सिद्धये ।<br>
प्रपठेत्कवचं नित्यं मन्त्रवर्णस्य सिद्धये ॥ २ ॥<br>
महिषमर्द्दिन्याः कवचस्य भगवान्महाकाल-<br>
ऋषिरनुष्टुप्छन्दः ।<br>
आद्याशक्तिर्देवता चतुर्वर्गफलप्राप्तये विनियोगः ॥ ३ ॥<br>
क्लीं पातु मस्तके देवी कामिनी कामदायिनी ।<br>
मकारः पातु मां देवी चक्षुर्युग्मे महेश्वरी ॥ ४ ॥<br>
हिकारः पातु वदनं हिङ्गुलासुरनायिका ।<br>
षकारः पातु मां श्वेता जिह्वायाञ्चापराजिता ॥ ५ ॥<br>
मकारः पातु मां देवी मर्द्दिनि सुरनायिका ।<br>
र्द्दिकारः पातु मां देवी सावित्री कालनाशिनी ॥ ६ ॥<br>
निकारः पातु मां नित्या हृदये बाहुपार्श्वयोः ।<br>
नाभौ लिङ्गे गुदे कण्ठे कर्णयोः पृष्ठस्तथा ।<br>
शिखायां कवचे पादे मुखे जङ्घायुगे तथा ॥ ७ ॥<br>
सर्वाङ्गे पातु मां स्वाहा सर्वशक्ति समन्विता ।<br>
कामाद्या पातु मां स्वाहा सर्वाङ्गे मर्द्दिनी शिरः ॥ ८ ॥<br>
दशाक्षरी महाविद्या सर्वाङ्गे पातु मर्द्दिनी ।<br>
मर्द्दिनी पातु सततं मर्द्दिनी रक्षयेत् सदा ॥ ९ ॥<br>
राजस्थाने तथा दुर्गे सिंहव्याघ्रभयादिषु ।<br>
श्मशाने प्रान्तरे दुर्गे नौकायां वह्निमध्यतः ।<br>
मर्द्दिनी पातु सततं मर्द्दिनी रक्षयेत् सदा ॥ १० ॥<br>
दुर्गा पातु सदा देवी आर्या पातु सदा मम ।<br>
प्रभा पातु महेशानि कनका सर्वदावतु ॥ ११ ॥<br>
कृत्तिका पातु सततम् अभया सर्वदावतु ।<br>
प्रभा पातु महामाया माया पातु सदा मम् ॥ १२ ॥<br>
प्रभा पातु महेशानि विमला पातु सर्वदा ।<br>
नन्दिनी पातु सततं सुप्रभा सर्वदावतु ॥ १३ ॥<br>
विजया पातु सर्वत्र देव्यङ्गे नवशक्तयः ।<br>
शक्तयः पान्तु सततं मुद्रां पान्तु सदा मम् ॥ १४ ॥<br>
जया पातु सदा सूक्ष्मा विशुद्धा पातु सर्वदा ।<br>
योगिन्यः पान्तु सततं खेचर्यः पान्तु सर्वदा ॥ १५ ॥<br>
डाकिन्यः पान्तु सततं सिद्धाः पान्तु सदा मम् ।<br>
सर्वत्र सर्वदा पातु देवी महिषमर्द्दिनी ॥ १६ ॥<br>
इति ते कथितं दिव्यं कवचं सर्वकामदम् ।<br>
यत्र तत्र न वक्तव्यं गोपितव्यं प्रयत्नतः ॥ १७ ॥<br>
गोपितं सर्वतन्त्रेषु विश्वसारे प्रकीर्त्तितम् ।<br>
सर्वत्र सुलभा विद्या कवचं दुर्लभं महत् ॥ १८ ॥<br>
शठाय भक्तिहीनाय निन्दकाय महेश्वरि ।<br>
न्यूनाङ्गे अतिरिक्ताङ्गे क्रूरेमिथ्याभिभाषणे ।<br>
न स्तवं दर्शयेद्दिव्यं कवचं सुरदुर्लभम् ॥ १९ ॥<br>
यत्र तत्र न वक्तव्यं शङ्करेण च भाषितम् ।<br>
दत्त्वा तेभ्यो महेशानि नश्यन्ति सिद्धयः क्रमात् ॥ २० ॥<br>
मन्त्राः पराङ्मुखा यान्ति शापं दत्त्वा सुदारुणम् ।<br>
अशुभञ्च भवेत् तस्य तस्माद्यत्नेन गोपयेत् ॥ २१ ॥<br>
गोरोचना कुङ्कुमेन भूर्जपत्रे महेश्वरि ।<br>
लिखित्वा शुभयोगे च ब्रह्मेन्द्रे वैधृतौ तथा ॥ २२ ॥<br>
आयुष्मत् सिद्धियोगे वा ववे वा कौलवे तथा ।<br>
वणिजे श्रवणायाञ्च रेवत्यां वा पुनर्वसौ ॥ २३ ॥<br>
उत्तरात्रययोगे हि तथा पूर्वात्रयेषु च ।<br>
अश्विन्यां वा रोहिण्यां वा तृतीयानवमीतिथौ ॥ २४ ॥<br>
अष्टम्यां वा चतुर्द्दश्यां षष्ठ्यां वा पञ्चमीतिथौ ।<br>
कुह्वां वा पूर्णिमायां वा निशायां प्रान्तरे तथा ॥ २५ ॥<br>
एकलिङ्गे श्मशाने च शून्यागारे शिवालये ।<br>
गुरुणा वैष्णवौर्वपि स्वयम्भूकुसुमैस्तथा ॥ २६ ॥<br>
शुक्लैर्वा रक्तकुसुमैश्चन्दनैः रक्तसंयुतैः ।<br>
शवाङ्गारैश्चितावस्त्रे लिखित्वा धारयेत् पुनः ।<br>
तस्य सर्वार्थसिद्धिः स्यात्शङ्करेण च भाषितम् ।<br>
कुमारीं पूजयित्वा तु देवी सूक्तं निवेद्य च ।<br>
पठित्वा भोजयेद्विप्रान् प्रवरान्वेदपारगान् ।<br>
आखेटकमुपाख्यानं कुर्याच्चैव दिनत्रयम् ।<br>
तदा धरेन्महारक्षां कवचं सर्वकामदम् ॥ २८ ॥<br>
नाधयो व्याधयस्तस्य दुःखशोकभयं क्वचित् ।<br>
वादी मूको भवेद्दृष्ट्वा राजा च सेवकायते ॥ १९ ॥<br>
मासमेकं पठेद्यस्तु प्रत्यहं नियतः शुचिः ।<br>
दिवा भवेद्धविष्याशी रात्रौ शक्तिपरायणः ।<br>
षट्सहस्रप्रमाणेन प्रत्यहं प्रजपेत् सदा ।<br>
षण्मासैर्वा त्रिभिर्मासैः खेचरो भवति ध्रुवम् ॥ ३० ॥<br>
अपुत्रो लभते पुत्रधनो धनवान्भवेत् ।<br>
अरोगी बलवांश्चैव राजा च दासतामियात् ॥ ३१ ॥<br>
रजस्वलाभगे नित्यं जपेद्विद्यां विशेषतः ।<br>
य एवं कुरुते धीमान् स एव श्रीसदाशिवः ॥ ३२ ॥</p>
<p>इति विश्वसारतन्त्रे महिषमर्द्दिनीकवचं समाप्तम् ।</p>
<p>अथ लक्ष्मीस्तोत्रम् ।</p>
<p>ईश्वर उवाच -</p>
<p>त्रैलोक्यपूजिते देवि कमले विष्णुवल्लभे ।<br>
यथा त्वमचला कृष्णे तथा भव मयि स्थिरा ॥ १ ॥<br>
ईश्वरी कमला चञ्चला लक्ष्मीश्चला भूतिर्हरिप्रिया ।<br>
पद्मा पद्मालया सम्पदुच्चैः श्रीपद्मधारिणी ॥ २ ॥<br>
द्वादशैतानि नामानि लक्ष्मीं सम्पूज्य यः पठेत् ।<br>
स्थिरा लक्ष्मीर्भवेत् तस्य पुत्रदारादिभिः सह ॥ ३ ॥</p>
<p>इति विश्वसारतन्त्रे लक्ष्मीस्तोत्रं समाप्तम् ।</p>
<p>अथ अक्ष्मीकवचम् ।</p>
<p>ईश्वर उवाच -</p>
<p>अथ वक्ष्ये महेशानि कवचं सर्वकामदम् ।<br>
यस्य विज्ञानमात्रेण भवेत् साक्षात्सदाशिवः ॥ १ ॥<br>
नार्चनं तस्य देवेशि मन्त्र मात्रं जपेन्नरः ।<br>
स भवेत् पार्वतीपुत्रः सर्वशास्त्रपुरस्कृतः ॥ २ ॥<br>
विद्यार्थिनां सदा सेव्या धनदात्री विशेषतः ।<br>
विद्यार्थिभिस्सदा सेव्या कमला विष्णुवल्लभा ॥ ३ ॥</p>
<p>अस्याश्चतुरक्षरीविष्णुवनितायाः कवचस्य श्रीभगवान् शिव<br>
ऋषिरनुष्टुप्छन्दो वाग्भवी देवता वाग्भवं बीजं लज्जा शक्तिः<br>
रमा कीलकं कामबीजात्मकं कवचं मम<br>
सुकवित्वसुपाण्डित्यसर्वसिद्धिसमृद्धये विनियोगः ।</p>
<p>ऐङ्कारो मस्तके पातु वाग्भवी सर्वसिद्धिदा ।<br>
ह्रीं पातु चक्षुषोर्मध्ये चक्षुर्युग्मे च शाङ्करी ॥ ४ ॥<br>
जिह्वायां मुखवृत्ते च कर्णयोर्गण्डयोर्नसि ।<br>
ओष्ठाधारे दन्तपङ्क्तौ तालुमूले हनौ पुनः ॥ ५ ॥<br>
पातु मां विष्णुवनिता लक्ष्मीः श्रीवर्णरूपिणी ।<br>
कर्णयुग्मे भुजद्वन्द्वे स्तनद्वन्द्वे च पार्वती ॥ ६ ॥<br>
हृदये मणिबन्धे च ग्रीवायां पार्श्वयोर्द्वयोः पुनः ।<br>
पृष्ठदेशे तथा गुह्ये वामे च दक्षिणे तथा ॥ ७ ॥<br>
उपस्थे च नितम्बे च नाभौ जङ्घाद्वये पुनः ।<br>
जानुचक्रे पदद्वन्द्वे घुटिकगुलिमूलके ॥ ८ ॥<br>
स्वधा तु प्राणशक्त्यां वा सीमन्यां मस्तके तथा ।<br>
सर्वाङ्गे पातु कामेशी महादेवी समुन्नतिः ॥ ९ ॥<br>
पुष्टिः पातु महामाया उत्कृष्टः सर्वदाऽवतु ।<br>
ऋषिः पातु सदा देवि सर्वत्र शम्भुवल्लभा ॥ १० ॥<br>
वाग्भवी सर्वदा पातु पातु मां हरगेहिनी ।<br>
रमा पातु महादेवी पातु माया स्वराट् स्वयम् ॥ ११ ॥<br>
सर्वाङ्गे पातु मां लक्ष्मीर्विष्णुमाया सुरेश्वरी ।<br>
विजया पातु भवने जया पातु सदा मम ॥ १२ ॥<br>
शिवदूती सदा पातु सुन्दरी पातु सर्वदा ।<br>
भैरवी पातु सर्वत्र भेरुण्डा सर्वदाऽवतु ॥ १३ ॥<br>
त्वरिता पातु मां नित्यमुग्रतारा सदाऽवतु ।<br>
पातु मां कालिका नित्यं कालरात्रिः सदाऽवतु ॥ १४ ॥<br>
नवदुर्गा सदा पातु कामाख्या सर्वदाऽवतु ।<br>
योगिन्यः सर्वदा पान्तु मुद्राः पान्तु सदा मम ॥ १५ ॥<br>
मात्राः पान्तु सदा देव्यश्चक्रस्था योगिनीगणाः ।<br>
सर्वत्र सर्वकार्येषु सर्वकर्मसु सर्वदा ॥ १६ ॥<br>
पातु मां देवदेवी च लक्ष्मीः सर्वसमृद्धिदा ।<br>
इति ते कथितं दिव्यं कवचं सर्वसिद्धये ॥ १७ ॥<br>
यत्र तत्र न वक्तव्यं यदीच्छेदात्मनो हितम् ।<br>
शठाय भक्तिहीनाय निन्दकाय महेश्वरि ॥ १८ ॥<br>
न्यूनाङ्गेह्यतिरिक्तागे दर्शयेन्न कदाचन ।<br>
न स्तवं दर्शयेद्दिव्यं दर्शनाच्छिवहा भवेत् ॥ १९ ॥<br>
कुलीनाय महेच्छाय दुर्गाभक्तिपराय च ।<br>
वैष्णवाय विशुद्धाय दद्यात्कवचमुत्तमम् ॥ २० ॥<br>
निजशिष्याय शान्ताय धनिने ज्ञानिने तथा ।<br>
दद्यात्कवचमित्युक्तं सर्वतन्त्रसमन्वितम् ॥ २१ ॥<br>
शनौ मङ्गलवारे च रक्तचन्दनकैस्तथा ।<br>
यावकेन लिखेन्मन्त्रं सर्वचक्रसमन्वितम् ॥ २२ ॥<br>
विलिखेत्कवचं दिव्यं स्वयम्भुकुसुमैः शुभैः ।<br>
स्वशुक्रैः पुरशुक्रैश्च नानागन्धसमन्वितैः ॥ २३ ॥<br>
गोरोचना कुङ्कुमेन रक्तचन्दनकेन वा ।<br>
सुतिथौ शुभयोगे वा श्रवणायां रवेर्दिने ॥ २४ ॥<br>
अश्विन्यां कृत्तिकायां वा फल्गुन्यां वा मघासु च ।<br>
पूर्वभाद्रपदायोगे स्वात्यां मङ्गलवासरे ॥ २५ ॥<br>
विलिखेत्प्रपठेत्स्तोत्रं शुभयोगे सुरालये ।<br>
आयुष्मत्प्रीतियोगे च ब्रह्मयोगे विशेषतः ॥ २६ ॥<br>
इन्द्रयोगे शुभे योगे शुक्रयोगे तथैव च ।<br>
कौलवे बालवे चैव वणिजे चैव सत्तमः ॥ २७ ॥<br>
शून्यागारे श्मशाने वा विजने च विशेषतः ।<br>
कुमारीं पूजयित्वा च यजेद्देवीं सनातनीम् ॥ २८ ॥<br>
मत्स्यैर्मांसैः शाकपूपैः पूजयेत् परदेवताम् ।<br>
घृताद्यैः सोपकरणैः पुष्पधूपैर्विशेषतः ॥ २९ ॥<br>
ब्राह्मणान्भोजयित्वा च पूजयेत् परमेश्वरीम् ।<br>
आखेटकमुपाख्यानं तत्र कुर्याद्दिनत्रयम् ॥ ३० ॥<br>
तदा कुर्यान्महारक्षां शङ्करेण प्रभाषितम् ।<br>
मारणद्वेषणादीनि लभते नात्र संशयः ।<br>
स भवेत् पार्वतीपुत्रः सर्वशास्त्र पुरस्कृतः ॥ ३१ ॥<br>
गुरुर्देवो हरः साक्षात्पत्नी तस्य हरप्रिया ।<br>
अभेदेन यजेद्यस्तु तस्य सिद्धिरदूरतः ॥ ३२ ॥<br>
पठति य इह मर्त्यो नित्यमार्द्रान्तरात्मा जपफलमनुमेवं<br>
लक्ष्यते यद्विशेषम् ।<br>
स भवति पदमुच्चैः सम्पदा<br>
पादनम्रक्षितिपमुकुटलक्ष्मीलक्षणानां चिराय ॥ ३३ ॥</p>
<p>इति विश्वसारतन्त्रे लक्ष्मीकवचं समाप्तम् ।</p>
<p>अथ सरस्वतीस्तोत्रम् ।</p>
<p>ब्रह्मोवाच -</p>
<p>ह्रीं ह्री हृद्यैकबीजे शशिरुचिकमलाकल्पविस्पष्टशोभे भव्ये<br>
भव्यानुकूले कुमतिवनदवे विश्ववन्द्याङ्घ्रिपद्मे ।<br>
पद्मे पद्मोपविष्टे प्रणतजनमनोमोदसम्पादयित्रि<br>
प्रोत्प्लुष्टाज्ञानकूटे हरिनिजदयिते देवि संसारसारे ॥ २ ॥<br>
ऐम् ऐम् ऐम् इष्टमन्त्रे कवलभवमुखाम्भोजभूतिस्वरूपे<br>
रूपारूपप्रकाशे सकलगुणमये निर्गुणे निर्विकारे ।<br>
न स्थूले नैव सूक्ष्मेऽप्य विदितविषये नापि विज्ञाततत्त्वे विश्वं<br>
विश्वान्तराले सुरवरनमिते निष्कले नित्यशुद्धे ॥ ३ ॥<br>
ह्रीं ह्रीं ह्रीं जापतुष्टे हिमरुचिमुकुटे वल्वकीव्यग्रहस्ते<br>
मातर्मातर्नमस्ते दह दह जडतां देहि बुद्धिं प्रशस्ताम् ।<br>
विद्ये वेदान्तगीते श्रुतिपरिपठिते मोक्षदे मुक्तिमार्गे<br>
मार्गातीतप्रभावे भव मम वरदा शारदे शुभ्रहारे ॥ ४ ॥<br>
ध्रीं ध्रीं ध्रीं धारणाख्ये धृतिमतिनुतिभिर्नामभिः<br>
कीर्तनीये नित्येऽनित्ये निमित्ते मुनिगणनमिते नूतने वै पुराणे ।<br>
पुण्ये पुण्यप्रभावे हरिहरनमिते वर्णशुद्धे सुवर्णे मात्रे<br>
मात्रार्द्धतत्त्वे मतिमति मतिदे माधवप्रीतिनादे ॥ ५ ॥<br>
ह्रीं क्षीं धीं ह्रीं स्वरूपे दह दह दुरितं पुस्तकव्यग्रहस्ते<br>
सन्तुष्टाकारचित्ते स्मितमुखि सुभगे जम्भनिस्तम्भविद्ये ।<br>
मोहे मुग्धप्रवाहे मम कुरु सुमतिं ध्वान्तविध्वंसनित्ये<br>
गीर्गौर्वाग्भारती त्वं कविवृषरसना सिद्धिदा सिद्धविद्या ॥ ६ ॥<br>
सौं सौं सौं शक्तिबीजे कमलभवमुखाम्भोजभूतस्वरूपे<br>
रूपारूपप्रकाशे सकलगुणमये निर्गुणे निर्विकारे ।<br>
न स्थूले नैव सूक्ष्मेप्यविदितविभवे जाप्यविज्ञानतत्त्वे विश्वे<br>
विश्वान्तराले सुरगणनमिते निष्कले नित्यशुद्धे ॥ ७ ॥<br>
स्तौमि त्वां त्वां च वन्दे भज मम रसनां मा कदाचित्<br>
त्यजेथाः मा मे बुद्धिर्विरुद्धा भवतु न च मनो देवि मे या तु<br>
पापम् ।<br>
मा मे दुःखं कदाचिद्विपदि च समयेऽप्वस्तु मे नाकुलत्वं<br>
शास्त्रे वादे कवित्त्वे प्रसरतु मम धीर्मास्तु कुण्ठा कदाचित् ॥ ८ ॥<br>
इत्येतैः श्लोकमुख्यैः प्रतिदिनमुषसि स्तौति यो भक्तिनम्रो वाणीं<br>
वाचस्पतेरप्यभिमतविभवो वाक्पटुर्नष्टपङ्कः ।<br>
स स्यादिष्टार्थलाभी सुतमिवसततं पाति तं सा च देवी<br>
सौभाग्यं तस्य लोके प्रसरति कविता विघ्नमस्तं प्रयाति ॥ ९ ॥<br>
ब्रह्मचारी व्रती मौनी त्रयोदश्यां निरामिषः ।<br>
सारस्वतो नरः पाठात्स स्यादिष्टार्थलाभवान् ॥ १० ॥<br>
पक्षद्वयेपि यो भक्त्या त्रयोदश्येकविंशतिम् ।<br>
अविच्छेदं पठेद्धीमान्ध्यात्वा देवीं सरस्वतीम् ॥ ११ ॥<br>
शुक्लाम्बरधरां देवीं शुक्लाभरणभूषिताम् ।<br>
वाञ्छितं फलमाप्नोति स लोके नात्र संशयः ॥ १२ ॥<br>
इति ब्रह्मा स्वयं प्राह सरस्वत्याः स्तवं शुभम् ।<br>
प्रयत्नेन पठेन्नित्यं सोऽमृतत्वं प्रयच्छति ॥ १३ ॥</p>
<p>इति ब्रह्मपुराणे ब्रह्मणा कृतं सरस्वत्याः स्तोत्रं सम्पूर्णम् ।</p>
<p>अथ गणेशस्तोत्रम् ।</p>
<p>ॐ कारमाद्यं प्रवदन्ति सन्तो वाचः श्रुतीनामपि यं गृणन्ति ।<br>
गजाननं देवगणानताङ्घ्रिं भजेऽहमर्द्धेन्दुकृतावतंसम्<br>
॥ १ ॥<br>
पादारविन्दार्चन तत्पराणां संसारदावानलभङ्गदक्षम् ।<br>
निरन्तरं निर्गतदानतोयैस्तं नौमि विघ्नेश्वरमम्बुजाभम् ॥ २ ॥<br>
कृताङ्गरागं नवकुङ्कुमेन मत्तालिमालं मदपङ्कलग्नाम् ।<br>
निवारयन्तं निजकर्णतालैः को विस्मरेत्पुत्रमनङ्ग शत्रोः ॥ ३ ॥<br>
शम्भोर्जटाजूटनिवासिगङ्गाजलं समानीय कराम्बुजेन ।<br>
लीलाभिराराच्छिवमर्चयन्तं गजाननं भक्तियुता भजन्ति ॥ ४ ॥<br>
कुमारभुक्तौ पुनरात्महेतोः पयोधरौ पर्वतराजपुत्र्याः ।<br>
प्रक्षालयन्तं करशीकरेण मौग्ध्येन तं नागमुखं भजामि<br>
॥ ५ ॥<br>
त्वया समुद्भतगजास्यहस्ताद्येशीकराः पुष्कररन्ध्रमुक्ताः ।<br>
व्योमाङ्गने ते विचरन्ति ताराः कालात्मना मौक्तिकतुल्यभासः ॥ ६ ॥<br>
क्रीडारते वारिनिधौ गजास्ये वेलामतिक्रामति वारिपूरे ।<br>
कल्पावसानं परिचिन्त्य देवाः कैलाशनाथं श्रुतिभिः स्तुवन्ति ॥ ७<br>
॥<br>
नागानने नागकृतोत्तरीये क्रीडारते देवकुमारसङ्घैः ।<br>
त्वयि क्षणं कालगतिं विहाय तौ प्रापतुः कन्दुकतामितेन्दु ॥ ८ ॥<br>
मदोल्लसत्पञ्चमुखैरजस्रमध्यापर्यन्तं सकलागमार्थान् ।<br>
देवानृषोन्भक्तजनैकमित्रं हेरम्बमर्क्कारुणमाश्रयामि ॥ ९ ॥<br>
पादाम्बुजाभ्यामतिकोमलाभ्यां कृतार्थयन्तं कृपया<br>
धरित्रीम् ।<br>
अकारणं कारणमाप्तवाचां तन्नागवक्त्रं न जहाति चेतः ॥ १०<br>
॥<br>
येनार्पितं सत्यवतीसुताय पुराणमालिख्य विषाणकोट्या ।<br>
तं चन्द्रमौलेस्तनयं तपोभिराराध्यमानन्दघनं भजामि ॥<br>
११ ॥<br>
पदं श्रुती नामपदं स्तुतीनां लीलावतारं परमात्ममूर्त्तेः<br>
।<br>
नागात्मको वा पुरुषात्मको वेत्यभेद्यमाद्यं भज विघ्नराजम् ॥<br>
१२ ॥<br>
पाशाङ्कुशौ भग्नरदं त्वभीष्टं करैर्दधानं<br>
कररन्ध्रमुक्तैः ।<br>
मुक्ताफलाभैः पृथुशीकरौघैः सिञ्चन्तमङ्गं<br>
शिवयोर्भजामि ॥ १३ ॥<br>
अनेकमेकं गजमेकदन्तं चैतन्यरूपं जगदादि बीजम् ।<br>
ब्रह्मेति यं वेदविदो वदन्ति तं शम्भुसूनुं सततं भजामि ॥ १४<br>
॥<br>
स्वाङ्केस्थिताया निजवल्लभाया मुखाम्बुजालोकनलोलनेत्रम् ।<br>
स्मेराननाब्जं मदवैभवेन रुद्धं भजे विश्वविमोहनं तम् ॥<br>
१५ ॥<br>
ये पूर्वमाराध्य गजानन त्वां सर्वाणि शास्त्राणि पठन्ति<br>
तेषाम् ।<br>
त्वत्तो न चान्यत्प्रतिपाद्यमेतैस्तदास्ति चेत्सर्वमसत्यकल्पम् ॥ १६ ॥<br>
हिरण्यवर्णं जगदीशितारं कविं पुराणं रविमण्डलस्थम् ।<br>
गजाननं यं प्रविशन्ति सन्तस्तत्कालयोगैस्तमहं प्रपद्ये ॥ १७ ॥<br>
वेदान्तगीतं पुरुषं भजेऽहमात्मानमानन्दघनं हृदिस्थम्<br>
।<br>
गजाननं यन्महसा जनानां विघ्नान्धकारो विलयं प्रयाति ॥<br>
१८ ॥<br>
शम्भोः समालोक्य जटाकलापं शशाङ्कखण्डं निजपुष्करेण<br>
।<br>
स्वभग्नदन्तं प्रविचिन्त्य मौग्ध्यादाक्रष्टुकामः श्रियमातनोतु<br>
॥ १९ ॥<br>
विघ्नार्गलानां विनिपातनार्थं यं नारिकेलैः कदलीफलाद्यैः<br>
।<br>
प्रभावयन्तो मदवारणास्यं प्रभुं सदाभीष्टमहं<br>
भजेयम् ॥ २० ॥<br>
यज्ञैरनेकैर्बहुभिस्तपोभिराराध्यमाद्यं गजराजवक्त्रम्<br>
स्तुत्यानया ये विधिवत् स्तुवन्ति ते सर्वलक्ष्मीनिधयो भवन्ति ॥ २१ ॥</p>
<p>इति गणेशस्तवराजः समाप्तः ।</p>
<p>अथ हरिद्रागणेशकवचम् ।</p>
<p>ईश्वर उवाच -</p>
<p>शृणु वक्ष्यामि कवचं सर्वसिद्धिकरं प्रिये ।<br>
पठित्वा पाठयित्वा च नरो मुच्यते सर्वसङ्कटात् ॥ १ ॥<br>
अज्ञात्वा कवचं देवि गणेशस्य मनुं जपेत् ।<br>
सिद्धिर्न जायते तस्य कल्पकोटिशतैरपि ॥ २ ॥<br>
ॐ आमोदश्च शिरः पातु प्रमोदश्च शिखोपरि ।<br>
सम्मोदो भ्रूयुगे पातु भ्रूमध्ये च गणाधिपः ॥ ३ ॥<br>
गणाक्रीडो नेत्रयुग्मं नासायां गणनायकः ।<br>
गणक्रीडान्वितः पातु वदने सर्वसिद्धये ॥ ४ ॥<br>
जिह्वायां सुमुखः पातु ग्रीवायां दुर्मुखः सदा ।<br>
विघ्नेशो हृदये पातु विघ्ननाशश्च वक्षसि ॥ ५ ॥<br>
गणानां नायकः पातु बाहुयुग्मं मम ।<br>
विघ्नकर्ता च उदरे विघ्नकर्ता च लिङ्गके ॥ ६ ॥<br>
गजवक्त्रः कटीदेशे एकदन्तो नितम्बके ।<br>
लम्बोदरः सदा पातु गुह्यदेशे ममारुनः ॥ ७ ॥<br>
व्यालयज्ञोपवीतो मां पातु पादयुगे तथा ।<br>
जापकः सर्वदा पातु जानुजङ्घेगणाधिपः ॥ ८ ॥<br>
हारिद्रः सर्वदा पातु सर्वाङ्गे गणनायकः ।<br>
य इदं प्रपठेन्नित्यं गणेशस्य महेश्वरि ॥ ९ ॥<br>
कवचं सर्वसिद्धाख्यं सर्वविघ्नविनाशनम् ।<br>
सर्वसिद्धिकरं साक्षात्सर्वपापविमोचनम् ॥ १० ॥<br>
सर्वसम्पत्प्रदं साक्षात्सर्वपापविमोक्षणम् ।<br>
सर्वसम्पत्प्रदंसाक्षात्सर्वशत्रुक्षयं करम् ॥ ११ ॥<br>
ग्रहपीडा ज्वरो रोगो ये चान्ये गुह्यकादयः ।<br>
पठनाद्धारणादेव नाशमायान्ति तत्क्षणात् ॥ १२ ॥<br>
धनधान्यकरं देवि कवचं सुरपूजितम् ।<br>
समं नास्ति मेहेशानि त्रैलोक्ये गणपस्य च ॥ १३ ॥<br>
हारिद्रस्य महेशानि कवचस्य च भूतले ।<br>
किमन्यैरसदालपैर्यत्रायुर्व्ययतामियात् ॥ १४ ॥</p>
<p>इति विश्वसारतन्त्रे हरिद्रागणेशकवचं समाप्तम् ।</p>
<p>अथ श्रीसूर्यकवचम् ।</p>
<p>श्री सूर्य उवाच -</p>
<p>साम्ब साम्ब महाबाहो शृणु मे कवचं शुभम् ।<br>
त्रैलोक्यमङ्गलं नाम कवचं परमाद्भुतम् ॥ १ ॥<br>
यज्ज्ञात्वा मन्त्रवित्सम्यक् फलमाप्नोति निश्चितम् ।<br>
यद्धृत्वा च महादेवो गणनामधिपोऽभवत् ॥ २ ॥<br>
पठनाद्धारणाद्विष्णुः सर्वेषां पालकः सदा ।<br>
एवमिन्द्रादयः सर्वे सर्वैश्वर्यमवाप्नुयुः ॥ ३ ॥<br>
कवचस्य ऋषिर्ब्रह्मा छन्दोऽनुष्टुबुदाहृतम् ।<br>
श्रीसूर्योदेवता चात्र सर्वदेवनमस्कृतः ॥ ४ ॥<br>
आरोग्ययशोमोक्षेषु विनयोगः प्रकीर्त्तितः ।<br>
प्रणवो मे शिरः पातु घृणिर्मे पातु भालकम् ॥ ५ ॥<br>
सूर्योऽव्यान्नयनद्वन्द्वमादित्यः कर्णयुग्मकम् ।<br>
अष्टाक्षरो महामन्त्रः सर्वाभीष्टफलप्रदः ॥ ६ ॥<br>
ह्रीं बीजं मे मुखं पातु हृदयं भुवनेश्वरी ।<br>
चन्द्रबीजं विसर्गाढ्यं पातु मे गुह्यदेशकम् ॥ ७ ॥<br>
त्र्यक्षरोऽसौ महामन्त्रः सर्वतन्त्रेषु गोपितः ।<br>
शिवो वह्निसमायुक्तो वामाक्षिविन्दुभूषितः ॥ ८ ॥<br>
एकाक्षरो महामन्त्रः श्रीसूर्यस्य प्रकीर्त्तितः ।<br>
गुह्याद्गुह्यतरो मन्त्रो वाञ्छाचिन्तामणिः स्मृतः ॥ ९ ॥<br>
शीर्षादिपादपर्यन्तं सदा पातु मनूत्तमः ।<br>
इति ते कथितं दिव्यं त्रिषु लोकेषु दुर्लभम् ॥ १० ॥<br>
श्रीप्रदं कान्तिदं नित्यं धनारोग्यविवर्धनम् ।<br>
कुष्ठादिरोगशमनं महाव्याधिविनाशनम् ॥ ११ ॥<br>
त्रिसन्ध्यं यः पठेन्नित्यमरोगी बलवान्भवेत् ।<br>
बहुना किमिहोक्तेन यद्यन्मनसि वर्त्तते ॥ १२ ॥<br>
तत्तत्सर्वं भवत्येव कवचस्य च धारणात् ।<br>
भूतप्रेतपिशाचाश्च यक्षगन्धर्वराक्षसाः ॥ १३ ॥<br>
ब्रह्मराक्षसवेताला नैवद्रष्टुमपि क्षमाः ।<br>
दूरादेव पलायन्ते तस्य सङ्कीर्तनादपि ॥ १४ ॥<br>
भूर्जपत्रे समालिख्य रोचनागुरुकुङ्कुमैः ।<br>
रविवारे च सङ्क्रान्त्यां सप्तम्याञ्च विशेषतः ॥ १५ ॥<br>
धारयेत् साधकश्रेष्ठस्त्रैलोक्यविजयी भवेत् ।<br>
त्रिलोहमध्यगं कृत्वा धारयेद् दक्षिणे भुजे ॥ १६ ॥<br>
शिखायामथवा कण्ठे सोऽपि सूर्यो न संशयः ।<br>
इति ते कथितं साम्ब त्रैलोक्यमङ्गलाभिधम् ॥ १७ ॥<br>
कवचं दुर्लभं लोके तव स्नेहात्प्रकाशितम् ।<br>
अज्ञात्वा कवचं दिव्यं यो जपेत् सूर्यमनूत्तमम् ।<br>
सिद्धिर्न जायते तस्य कल्पकोटिशतैरपि ॥ १८ ॥</p>
<p>इति ब्रह्मयामले त्रैलोक्यमङ्गलं नाम सूर्यकवचं समाप्तम् ।</p>
<p>अथ श्रीविष्णुस्तवः ।</p>
<p>ॐ आदाय वेदान्सकलान्समुद्रान्निहत्य शङ्खं रिपुमत्युदग्रम् ।<br>
दत्ताः पुरा येन पितामहाय विष्णुं तमाद्यं भज मत्स्यरूपम्<br>
॥ १ ॥<br>
दिव्यामृतार्थं मथिते महाब्धौ देवासुरैर्वासुकिमन्दराद्यैः ।<br>
भूमेर्महावेगविघूर्णितायास्तं कूर्ममाधारगतं स्मरामि<br>
॥ २ ॥<br>
समुद्रकाञ्ची सरिदुत्तरीया वसुन्धरा मेरुकिरीटभारा ।<br>
द्रंष्ट्राग्रतो येन समुद्धृता भूस्तमादिकोलं शरणं प्रपद्ये<br>
॥ ३ ॥<br>
भक्तार्तिभङ्गक्षमया धिया यः स्तम्भान्तरालादुदितो नृसिंहः<br>
।<br>
रिपुं सुराणां निशितैर्नखार्ग्रैर्विदारयन्तं न च विस्मरामि ॥ ४<br>
॥<br>
चतुस्समुद्राभरणा धरित्री न्यासाय नालं चरणस्य यस्य ।<br>
एकस्य नान्यस्य पदं सुराणां त्रिविक्रमं सर्वगतं नमामि ॥ ५<br>
॥<br>
त्रिःसप्तकृत्वो नृपतीन्निहत्य यस्तर्पणं रक्तमयम् ।<br>
चकार दोर्द्दण्डबलेन सम्यक् तमादिशूरं प्रणमामि रामम् ॥ ६<br>
॥<br>
कुले रघूणां समवाप्य जन्म विधाय सेतुं जलधेर्जलान्तः ।<br>
लङ्केश्वरं यः समयाञ्चकार सीतापति तं प्रणमामि भक्त्या<br>
॥ ७ ॥<br>
हलेन सर्वान्नसुरान्निकृष्य चकार चूर्णं मुसलप्रहारैः ।<br>
यः कृष्णमासाद्य बलं बलीयान्, भक्त्या भजे तं<br>
बलभद्ररामम् ॥ ८ ॥<br>
पुरा सुराणामसुरान्विजेतुं सम्भावयञ्छ्रीवरचिह्नवेशम् ।<br>
चकार यः शास्त्रममोघकल्पं तं मूलभूतं प्रणतोस्मि<br>
बुद्धम् ॥ ९ ॥<br>
कल्पावसाने निखिलः सुरैः स्वैः सङ्घट्टयामास निमेषमात्रात् ।<br>
यस्तेजसा स्वेन ददाह भीमो विष्ण्वात्मकं तं तुरगं भजामः<br>
॥ १० ॥<br>
शङ्खं सुचक्रं सुगदां सरोजं दिर्भिर्दधानं<br>
गरुडाधिरुढम् ।<br>
श्रीवत्सचिह्नं जगदादिमूलं तमालनीलं हृदि विष्णुमीडे ॥ ११ ॥<br>
क्षीराम्बुधौ शेषविशेषकल्पे शयानमन्तः स्मितशोभिवक्त्रम् ।<br>
उत्फुल्लनेत्राम्बुजमम्बुदाभमाद्यं श्रुतीनामसकृत्स्मरामि ॥ १२<br>
॥<br>
प्रीणयेदनया स्तुत्या जगन्नाथं जगन्मयम् ।<br>
धर्मार्थकाममोक्षाणामाप्तये पुरुषोत्तमम् ॥ १३ ॥</p>
<p>इति श्रीविष्णुस्तवः समाप्तः ।</p>
<p>अथ श्रीरामस्तोत्रम् ।</p>
<p>श्रीहनूमनुवाच -</p>
<p>तिरश्चामपि राजेति समवायं समीयुषाम् ।<br>
यथा सुग्रीवमुख्यानां यस्तमुग्रं नमाम्यहम् ॥ १ ॥<br>
सकृदेव प्रपन्नाय विशिष्टामैरयाच्छ्रयम् ।<br>
विभीषणायाब्धितटे यस्तं वीरं नमाम्यहम् ॥ २ ॥<br>
यो महान पूजितो व्यापी महाब्धेः करुणामृतम् ।<br>
स्तुतं जटायुना येन महाविष्णुं नमाम्यहम् ॥ ३ ॥<br>
तेजसाप्यायिता यस्य ज्वलन्ति ज्वलनादयः ।<br>
प्रकाशते स्वतन्त्रो यस्तं ज्वलन्तं नमाम्यहम् ॥ ४ ॥<br>
सर्वतो मुखतो येन लीलया दर्शिता रणे ।<br>
राक्षसेश्वरयोधानां तं वन्दे सर्वतोमुखम् ॥ ५ ॥<br>
नृभावं यः प्रपन्नानां हिनस्ति च तथा नृषु ।<br>
सिंहः सत्त्वेष्विवोत्कृष्टस्तं नृसिंहं नमाम्यहम् ॥ ६ ॥<br>
यस्याद्विभ्यति वातार्कज्वलनेन्द्राः समृत्यवः ।<br>
भियं तिनोति पापानां भीषणं तत् नमाम्यहम् ॥ ७ ॥<br>
परस्य योग्यतापेक्षारहितो नित्यमङ्गलम् ।<br>
ददात्येव निजौदार्याद्यस्तं भद्रं नमाम्यहम् ॥ ८ ॥<br>
यो मृत्युं निजदासानां मारयत्यखिलेष्टदः ।<br>
तत्रोदाहृतयो बह्वयो मृत्युमृत्युं नमाम्यहम् ॥ ९ ॥<br>
यत्पादपद्मप्रणतो भवेदुत्तमपुरुषः ।<br>
तमीशं सर्वदेवानां नमनीयं नमाम्यहम् ॥ १० ॥<br>
आत्मभागं समुत्क्षिप्य दास्येनैव रघूद्वहम् ।<br>
भजेऽहं प्रत्यहं रामं ससीतं सहलक्ष्मणम् ॥ ११ ॥<br>
नित्यं श्रीरामभद्रस्य किङ्करा यमकिङ्कराः ।<br>
शिवमयो दिशस्तस्य सिद्धयस्तस्य दासिकाः ॥ १२ ॥<br>
इमं हनूमता प्रोक्तं मन्त्रराजात्मकं स्तवम् ।<br>
पठेदनुदिनं यस्तु स रामे भक्तिमान् भवेत् ॥ १३ ॥</p>
<p>इति श्रीहनूमत्कल्पे मन्त्रराजात्मकं श्रीरामस्तोत्रं समाप्तम् ।</p>
<p>अथ रामाष्टशतकं नाम स्तोत्रम् ।</p>
<p>वेदव्यास उवाच -</p>
<p>शृणु गाङ्गेय वक्ष्यामि रामस्याद्भुतकर्मणः ।<br>
नामाष्टशतकं पुण्यं महापातकनाशनम् ।<br>
नातः परतरं गुह्यं त्रिषु लोकेषु विद्यते ॥ १ ॥<br>
कैलासशिखरे रम्ये नानारत्नविभूषिते ।<br>
एकाग्रप्रयतो भूत्वा विष्णुमाराध्य भक्तितः ।<br>
उपविष्टस्ततो भोक्तुं पार्वतीं शङ्करोऽब्रवीत् ॥ २ ॥<br>
पार्वत्येहि मया सार्द्धं भोक्तुं भुवनवन्दिते ।<br>
तमाह पार्वती देवी जप्त्वा नामसहस्रकम् ।<br>
ततो भोक्ष्याम्यहं देव भुज्यतां भवता प्रभो ॥ ३ ॥<br>
ततस्तां पार्वती प्राह प्रहसन् परमेश्वरः ।<br>
धन्यानि कृतपुण्यासि विष्णुभक्तासि पार्वति ॥ ४ ॥<br>
दुर्लभा वैष्णवी भक्तिर्भागधेयं विनेश्वरि ।<br>
रकारादीनि नामामि शृण्वतो मम पार्वति ॥ ५ ॥<br>
मनः प्रसन्नतामेति रामनामाभिशङ्कया ।<br>
रमन्ते योगिनोऽनन्ते सत्यानन्दे चिदात्मनि ।<br>
इति रामपदेनासौ परं ब्रह्माभिधीयते ॥ ६ ॥<br>
राम रामेति रमे रामे मनोरमे ।<br>
सहस्रनाममध्ये तु रामनाम वरानने ।<br>
रामेत्युक्त्वा महादेवि भुङ्क्ष्ण सार्द्धं मयाधुना ॥ ७ ॥<br>
ततो रामेति नामोक्त्वा सहभुक्त्वा च पार्वती ।<br>
ततो भुक्त्वा महादेवी पतिना सह संस्थिता ॥ ८ ॥<br>
पप्रच्छ श्रीमहादेवं प्रीतिप्रवणमनसा ।<br>
सहस्रनामभिस्तुल्यं राम नाम त्वयोदितम् ।<br>
तस्यान्यान्यपि नामानि सन्ति चेद्रावणद्विषः ।<br>
कथ्यतां मम देवेश तत्र मे प्रीतिरुत्तमा ॥ ९ ॥</p>
<p>श्रीशङ्कर उवाच -</p>
<p>शृणु नामानि वक्ष्यामि रामचन्द्रस्य पार्वति ।<br>
लौकिका वैदिकाः शब्दा ये केचित् सन्ति पार्वति ।<br>
नामानि रामभद्रस्य सहस्रन्तेषु चाधिकम् ॥ १० ॥<br>
तेषु चात्यन्तमुख्यं हि नाम्नामष्टोत्तरं शतम् ।<br>
विष्णोरेकैकनामानि सर्ववेदाधिकं फलम् ॥ ११ ॥<br>
तादृङ्नामसहस्रेषु राम नाम परम् मतम् ।<br>
जपतः सर्ववेदांश्च सर्वमन्त्रांश्च पार्वति ।<br>
तस्मात्कोटिगुणं पुण्यं रामनाम्नैव लभ्यते ॥ १२ ॥<br>
अथ श्रीरामाष्टोत्तरशतनामस्तोत्रस्य ईश्वर-ऋषिरनुष्टुप्छन्दः<br>
श्रीरामचन्द्रो देवता श्रीरामचन्द्र प्रीत्यर्थं जपे विनियोगः ॥ १३<br>
॥<br>
ॐ श्रीरामो रामभद्रश्च रामचन्द्रश्च शाश्वतः ।<br>
राजीवलोचनः श्रीमान् राजेन्द्रो रघुपुङ्गवः ॥ १४ ॥<br>
जानकीवल्लभो जैत्रो चितामित्रो जनार्दनः ।<br>
विश्वामित्रप्रियो दान्तः शरणत्राणतत्परः ॥ १५ ॥<br>
बालिप्रमथनो वाग्मी सत्यवाक्सत्यविक्रमः ।<br>
सत्यव्रतो व्रतफलः सदा हनूमदाश्रयः ॥ १६ ॥<br>
कौशलेयः खरध्वंसी विराधवधपण्डितः ।<br>
विभीषणपरित्राता दशग्रीवाशिरोहरः ॥ १७ ॥<br>
सप्तताल प्रभेत्ता च हरकोदण्डखण्डनः ।<br>
जामदग्न्यमहादर्पज्वलनस्ताडकान्तकः ॥ १८ ॥<br>
वेदान्तसारोऽमेयात्मा भववैद्यश्च भेषजः ।<br>
दूषणत्रिशिरोहन्ता त्रिमूर्त्तिस्त्रिगुणस्त्रयी ॥ १९ ॥<br>
त्रिविक्रमस्त्रिलोकात्मा पुण्यचारीति कीर्त्तनः ।<br>
त्रिलोकीरक्षको धन्वी दण्डाकारण्यपुण्यकृत् ॥ १० ॥<br>
अहल्यापावनश्चैव पितृभक्तो वरप्रदः ।<br>
जितेन्द्रियो जितक्रोधो जितलोभो जगद्गुरुः ॥ २१ ॥<br>
ऋक्षवानरसङ्घाती चित्रकुटसमाश्रयः ।<br>
जयन्तत्राणवरदः सुमित्रापुत्रसेवितः ॥ २२ ॥<br>
सर्वदेवाधिदेवेश्च मृतबालकजीवनः ।<br>
मायामारीचहन्ता च महाभोगो महाभुजः ॥ २३ ॥<br>
सर्वदेवस्तुतः सौम्यो ब्रह्मण्यो मुनिसंस्तुतः ।<br>
महायोगी महोदारः सुग्रीवेप्सितराज्यदः ॥ २४ ॥<br>
सर्वपुण्याधिकफलस्तीर्थः सर्वाघनाशनः ।<br>
आदिपुरुषो महापुरुषः परमः पुरुषस्तथा ॥ २५ ॥<br>
पुण्योदयो दयासारः पुराणः पुरुषोत्तमः ।<br>
स्मितवक्त्रो मितभाषी पूर्णभाषी च राघवः ॥ २६ ॥<br>
अनन्तगुणगम्भीरो धीरोदात्तगुणोत्तरः ।<br>
मायामानुषचारित्रो महादेवाभिपूजितः ॥ २७ ॥<br>
सेतुकृज्जितवारीशः सर्वतोर्थमया हरिः ।<br>
श्यामाङ्गः सुन्दरः शूरः पीतवासा धनुर्द्धरः ॥ २८ ॥<br>
सर्वयज्ञाधिपो यज्ञो जरामरणवर्जितः ।<br>
शिवलिङ्गप्रतिष्ठाता सर्वाघगणवर्जितः ॥ २९ ॥<br>
परमात्मा परं ब्रह्म सच्चिदानन्दविग्रहः ।<br>
परं ज्योतिः परं धाम पराकाष्ठा परात्परः ॥ ३० ॥<br>
परेशः परागः पारः सर्वदेवात्मकः शिवः ।<br>
इत्येतत्रामभद्रस्य नाम्नामष्टोत्तरं शतम् ॥ ३१ ॥<br>
गुह्याद्गुह्यतरं देवि तव प्रीत्या प्रकीर्त्तितम् ।<br>
यः पठेत्शृणुयाद्वापि भक्तियुक्तेन चेतसा ।<br>
स सर्वैर्मुच्यते पापैः कल्पकोटिशतोद्भवैः ॥ ३२ ॥<br>
जलानि स्थलतां यान्ति शत्रवो यान्ति मित्रताम् ।<br>
राजानो दासतां यान्ति वह्न्यो यान्ति सौम्यताम् ॥ ३३ ॥<br>
आनुकूल्यञ्च भूतानि स्थैर्यं यान्ति चला श्रियः ।<br>
अणुग्रह ग्रहा यान्ति नाशमायान्त्यपद्रवाः ॥ ३४ ॥<br>
पठतो भक्तिभावेन जनस्य गिरिसम्भवे ।<br>
यः पठेत् परया भक्त्या तस्य वश्यं जगत्त्रयम् ।<br>
यद्यत्कामयते चित्ते तत्तदाप्नोति कीर्त्तनात् ।<br>
यः पठेद्रामचन्द्रस्य नाम्नामष्टोत्तरं शतम् ।<br>
ज्ञानेनापि च कुवर्णो न स पापेन लिप्यते ॥ ३६ ॥<br>
सर्ववेदेषु तीर्थेषु दानेषु च तपःसु च ।<br>
तत्फलं कोटिगुणितं स्तवेनानेन लभ्यते ॥ ३७ ॥<br>
पुण्येकालेषु सर्वेषु पठन्नानन्त्यमश्नुते ।<br>
कल्पकोटिसहस्राणि कल्पकोटिशतानि च ।<br>
वैकुण्ठे वासमाप्नोति दशपूर्वैर्दशापरैः ॥ ३८ ॥<br>
रामं दूर्वादलश्यामं पद्माक्षं पीतवाससम् ।<br>
स्तुवन्ति नामभिर्दिव्यैर्न ते संसारिणी नराः ॥ ३९ ॥<br>
रामाय रामभद्राय रामचन्द्राय वेधसे ।<br>
रघुनाथाय नाथाय सीतायाः पतये नमः ॥ ४० ॥<br>
इमं मन्त्रं महेशानि जपेन्नेव दिवानिशम् ।<br>
सर्वपापविनिर्मुक्तो विष्णुसायुज्यमाप्नुयात् ॥ ४१ ॥<br>
इत्येतद्रामचन्द्रस्य माहात्म्यं वेदसम्मतम् ।<br>
कथितं तव गाङ्गेय यतस्त्वं वैष्णवोत्तमः ॥ ४२ ॥<br>
वन्दामहे महेशानं हरकोदण्डखण्डनम् ।<br>
जानकीहृदयानन्दचन्दनं रघुनन्दनम् ॥ ४३ ॥</p>
<p>इति पद्यपुराणे पार्वतीश्वरसंवादे श्रीरामचन्द्रस्तवराजः<br>
समाप्तः ।</p>
<p>अथ श्रीरामकवचम् ।</p>
<p>ध्यात्वा नीलोत्पलश्यामं रामं राजीवलोचनम् ।<br>
जानकीलक्ष्मणोपेतं जटामुकुटमण्डितम् ।<br>
सासितूणधनुर्बाणपाणिं नक्तञ्चरान्तकम् ।<br>
स्वलीलया जगत्त्रातुमाविर्भूतमजं विभुम् ॥ १ ॥<br>
रामरक्षां पठेत् प्राज्ञः पापघ्नी सर्वकामदाम् ॥ २ ॥<br>
अस्य श्रीरामकवचस्य बुधकौशिक ऋषिर्गयत्रीच्छन्दः<br>
श्रीरामचन्द्रो देवता श्रीरामचन्द्र प्रीत्यर्थं जपे विनियोगः ॥ ३ ॥<br>
ॐ शिरो मे राघवः पातु भालं दशरथात्मजः ।<br>
कौशलेयो दृशौ पातु विश्वामित्रप्रियः श्रुती ॥ ४ ॥<br>
घ्राणं पातु मखत्राता मुखं सौमित्रिवत्सलः ।<br>
जिह्वां विद्यानिधिं पातु कण्ठं भरतवन्दितः ॥ ५ ॥<br>
स्कन्धौ दिव्यायुधः पातु भुजौ भग्नेशकार्मुकः ।<br>
करौ सीतापतिः पातु हृदयं जामदग्न्यजित् ॥ ६ ॥<br>
वक्षः पातु कबन्धारिः स्तनौ गीर्वाणवन्दितः ।<br>
पार्श्वो कुलपतिः पातु कुक्षिमिक्ष्वाकुनन्दनः ॥ ७ ॥<br>
मध्यं पातु खरध्वंसी नाभिं जाम्बवदाश्रयः ।<br>
गुह्यं जितेन्द्रियः पातु पृष्ठ पातु रघूत्तमः ॥ ८ ॥<br>
सुग्रीवेशः कटीं पातु सक्थिनी हनूमत्प्रभुः ।<br>
उरु रघूत्तमः पातु रक्षः कुलविनाशकृत् ॥ ९ ॥<br>
जानुनी सतुकृत्पातु जङ्घ दशमुखान्तकः ।<br>
पादौ विभीषणश्रीदः पातु रामाऽखिलं वपुः ॥ १० ॥<br>
एतां रामबलोपेतां रक्षां यः सुकृती पठेत् ।<br>
स चिरायुः सुखो पुत्री विजयी विनयी भवेत् ॥ ११ ॥<br>
पातालभूतलव्योमचारिणश्छद्मचारिणः ।<br>
न द्रष्टुमपि शक्तास्ते रक्षितं रामनामभिः ॥ १२ ॥<br>
रामेति रामभद्रति रामचन्द्रति वा स्मरण ।<br>
नरो न लिप्यते पापैर्भुक्ति मुक्तिञ्चविन्दति ॥ १३ ॥<br>
जगज्जैत्रैकमन्त्रेण रामनाम्नाभिरक्षितम् ।<br>
यः करे धारयेत् तस्य करस्थाः सर्वसिद्धयः ॥ १४ ॥<br>
भूर्जपत्रे त्विमां विद्यां गन्धचन्दनचर्चिताम् ।<br>
कृत्वा वै धारयेद्यस्तु सोऽभीष्टं फलमाप्नुयात् ॥ १५ ॥<br>
काकबन्ध्या च या नारी मृतवत्सा च या भवेत् ।<br>
बह्वपत्या जीववत्सा सा भवेन्नात्र संशयः ॥ १६ ॥<br>
वज्रपञ्जरनामेदं यो रामकवचं पठेत् ।<br>
अव्याहताज्ञः सर्वत्र लभते जयमङ्गलम् ॥ १७ ॥<br>
आदिष्टवान्यथा स्वप्ने रामरक्षामिमां हैर्ः ।<br>
तथा लिखितवान् प्रातः प्रबुद्धो बुधकौशिकः ॥ १८ ॥<br>
धन्विनौ बद्धनिस्त्रिंशौ काकपक्षधरौ शुभौ ।<br>
वीरौ मां पथि रक्षेतां वावुभौ रामलक्ष्मणौ ॥ १९ ॥<br>
तरुणौ रूपसम्पन्नौ सुकुमारौ महाबलौ ।<br>
पुण्डरीकविशालाक्षौ चीरकृष्णाजिनाम्बरौ ॥ २० ॥<br>
फलमूलाशिनौ दान्तौ तापसौ ब्रह्मचारिणौ ।<br>
पुत्रौ दशरथस्यैतौ भ्रातरौ रामक्ष्मणौ ॥ २१ ॥<br>
शरण्यौ सर्वसत्त्वानां श्रेष्ठौ सर्वधनुष्मताम् ।<br>
रक्षःकुलनिहन्तारौ त्रायेतां वो रघूत्तमौ ॥ २२ ॥<br>
आत्तसज्यधनुषाविषुस्पृशावक्षयाशुगनिषङ्गसङ्गिनौ ।<br>
रक्षणाय मम रामलक्ष्मणावग्रतः पथि सदैव गच्छताम् ॥ २३<br>
॥<br>
सन्नद्धः कवची खड्गी चापबाणधरो युवा ।<br>
यच्छन्मनोरथञ्चास्मान् रामः पातु सलक्ष्मणः ॥ २४ ॥<br>
अग्रतस्तु नृसिंहो मे पृष्ठतो गरुडध्वजः पार्श्वयोस्तु ।<br>
धनुष्मन्तौ सशरौ रामलक्ष्मणौ ॥ २५ ॥<br>
रामो दाशरथिः शूरो लक्ष्मणानुचरो बली ।<br>
काकुत्स्थः पुरुषः पूर्णः कौशलेयो रघूत्तमः ॥ २६ ॥<br>
वेदान्तवेद्यो यज्ञेशः पुराणः पुरुषोत्तमः ।<br>
जानकीवल्लभः श्रीमानप्रमेयपराक्रमः ॥ २७ ॥<br>
दक्षिणे लक्ष्मणो धन्वी वामे च जानकी शुभा ।<br>
पुरतो मारुतिर्यस्य तं नमामि रघूत्तमम् ॥ २८ ॥<br>
आपदामपहन्तारं दातारं सर्वसम्पदाम् ।<br>
गुणाभिरामं श्रीरामं भूयो भूयो नमाम्यहम् ॥ २९ ॥<br>
एतानि मम नामानि मद्भक्तो यः सदा पठेत् ।<br>
अश्वमेधायुतं पुण्य स प्राप्नोनि न संशयः ॥ ३० ॥</p>
<p>इति पद्मपुराणे वेदव्यासकृतौ भगवद्वसिष्ठ<br>
श्रीबुधकौशिकप्रणीतं वज्रपञ्जरं नाम श्रीरामकवचं<br>
समाप्तम् ।</p>
<p>अथ श्रीकृष्णस्तोत्रम् ।</p>
<p>प्रसीद भगवन् मह्यमज्ञानात्कुण्ठितात्मने ।<br>
तवाङ्घ्रिपङ्कजरजोरागिणीं भक्तिमुत्तमाम् ॥ १ ॥<br>
अज प्रसीद भगवन्नमितद्युतिपञ्जर ।<br>
अप्रमेय प्रसीदास्मद्दुःखहन् पुरुषोत्तम ॥ २ ॥<br>
स्वसंवेद्य प्रसीदास्मदानन्दात्मन्ननामय ।<br>
अचिन्त्यसार विश्वात्मन् प्रसीद परमेश्वर ॥ ३ ॥<br>
पसीद तुङ्ग तुङ्गानां प्रसीद शिवशिभन ।<br>
प्रसीद गुणगम्भीर गम्भीराणां महाद्युते ॥ ४ ॥<br>
प्रसीदाव्यक्तविस्तीर्ण विस्तीर्णानामगोचर ।<br>
प्रसीदार्द्रार्द्रजातीनां प्रसीदान्तान्तयायिनाम् ॥ ५ ॥<br>
गुरोर्गरीयान् सर्वेश प्रसीदानन्त देहिनाम् ।<br>
जय माधव मायात्मन् जय शाश्वत शङ्खभृत् ॥ ६ ॥<br>
जय शङ्खधर श्रीमन् जय नन्दकनन्दन् ।<br>
जय चक्रगदापाणे जय देव जनार्दन ॥ ७ ॥<br>
जय रत्नवरावद्धकिरीटाक्रान्तमस्तक ।<br>
जय पक्षिपतिच्छायानिरुद्धार्ककरारुण ॥ ८ ॥<br>
नमस्ते नरकाराते नमस्ते मधुसूदन ।<br>
नमस्ते ललितापाङ्ग नमस्ते नरकान्तक ॥ ९ ॥<br>
नमः पापहरेशान नमः सर्वभयापह ।<br>
नमः सम्भृतसर्वात्मन् नमः सम्भृतकौस्तुभ ॥ १० ॥<br>
नमस्ते नयनातीत नमस्ते भयहारक ।<br>
नमो विभिन्नवेशाय नमः श्रुतिपथातिग ॥ ११ ॥<br>
नमस्त्रिमूर्तिभेदेन स्वर्गस्थित्यन्तहेतवे ।<br>
विष्णवे त्रिदशारातिजिष्णवे परमात्मने ॥ १२ ॥<br>
चक्रभिन्नारिचक्राय चक्रिणे चक्रबन्धवे ।<br>
विश्वाय विश्ववन्द्याय विश्वभूतानुवर्तिने ॥ १३ ॥<br>
नमोऽस्तु योगिध्येयाय नमोऽस्त्वध्यात्मरूपिणे ।<br>
भक्तिप्रियाय भक्तानां नमस्ते मुक्तिदायिने ॥ १४ ॥<br>
पूजनं हवनं चेष्टा ध्यानं पश्चान्नमस्क्रिया ।<br>
देवेश कर्म सर्वं मे भवेदाराधनं तव ॥ १५ ॥<br>
इति हवनजपार्चाभेदतो विष्णुपूजानिरतो हृदयकर्मा यस्तु मन्त्री<br>
चिराय ।<br>
स खलु सकलकामान् प्राप्य कृष्णान्तरात्मा<br>
जननमृतिविमुक्तामुत्तमां मुक्तिमेति ॥ १६ ॥<br>
गागोपगोपिकावीतं गोपालं गोषु गोप्रदम् ।<br>
गोपैरीड्यं गोसहस्रैर्नौमि गोकुलनायकम् ॥ १७ ॥<br>
प्रीणयेदनया स्तुत्या जगन्नाथं जगन्मयम् ।<br>
धर्मार्थकाममोक्षाणामप्तये पुरुषोत्तमम् ॥ १८ ॥</p>
<p>इति कृष्णस्त्रोत्रं समाप्तम् ।</p>
<p>अथ गोपालस्त्रोत्रम् ।</p>
<p>नारद उवाच -</p>
<p>नवीननीरदश्यामं नीलेन्दीवरलोचनम् ।<br>
वल्लवीनन्दनं वन्दे कृष्णं गोपालरूपिणम् ॥ १ ॥<br>
स्फुरद्वर्हदलाद्वद्धनीलकुञ्चितमूर्द्धजम् ।<br>
कदम्बकुसुमोद्वद्धवनमालाविभूषितम् ॥ २ ॥<br>
गण्डमण्डलसंसर्गिचलत्काञ्चनकुण्डलम् ।<br>
स्थूलमुक्ताफलोदारहारद्योतितवक्षसम् ॥ ३ ॥<br>
हेमाङ्गदतुलाकोटिकिरीटोज्वलविग्रहम् ।<br>
मन्दमारुतसङ्क्षोभवल्गिताम्बरसञ्चयम् ॥ ४ ॥<br>
रुचिरौष्ठपुटन्यस्त-वंशोमधुरनिःस्वनैः ।<br>
लसद्गोपालिकाचेतो मोहयन्तं मुहुर्मुहुः ॥ ५ ॥<br>
वल्लवी?वदनाम्भोजमधुपानमधुव्रतम् ।<br>
क्षोभयन्तं मनस्तासां सस्मेरापाङ्गवीक्षणैः ॥ ६ ॥<br>
यौवनोद्भिन्नदेहाभिः संसक्ताभिः परस्परम् ।<br>
विचित्राम्बरभूषाभिर्गोपनारीभिरावृतम् ॥ ७ ॥<br>
प्रभिनाञ्जनकालिन्दीजलकेलिकलोत्सुकम् ।<br>
योधयन्तं क्वचिद्गोपान् व्याहरन्तं गवां गणम् ।<br>
कालिन्दीजलसंसर्गिशीतलानिलसेविते ।<br>
कदम्बपादपच्छाये स्थितं वृन्दावने क्वचित् ॥ ९ ॥<br>
रत्नभूधरसंलग्नरत्नासनपरिग्रहम् ।<br>
कल्पपादमध्यस्थ हेममण्डपिकागतम् ॥ १० ॥<br>
वसन्तकुसुमामोदसुरभीकृतदिङ्मुखे ।<br>
गोवर्द्धनगिरौ रम्ये स्थितं रासरसोत्सुकम् ॥ ११ ॥<br>
सव्यहस्ततलन्यस्त-गिरिवर्यातपत्रकम् ।<br>
खण्डिताखण्डतोन्मुक्तमुक्तासारघनाघनम् ॥ १२ ॥<br>
वेणुवाद्यमहोलास-कृतहुङ्कारनिःस्वनैः ।<br>
सवत्सैरुन्मुखैः शश्वद्गोकुलैरभिवीक्षितम् ॥ १३ ॥<br>
कृष्णमेवानुगायद्भिस्तच्चेष्टावशवर्त्तिभिः ।<br>
दण्डपाशोद्यतकरैर्गोपालैरुपशोभितम् ॥ १४ ॥<br>
नारदाद्यैर्मुनिश्रेष्ठैर्वेदवेदाङ्गपारगैः ।<br>
प्रीतिसुस्निग्धया वाचा स्तूयमानं परात्परम् ॥ १५ ॥<br>
य एवं चिन्तयेद्देवं भक्त्या संस्तौति मानवः ।<br>
त्रिसन्ध्यं तस्य तुष्टोऽसौ ददाति वरमीप्सितम् ॥ १६ ॥<br>
राजवल्लभतामेति भवेत् सर्वजनप्रियः ।<br>
अचलां श्रियमाप्नोति स वाग्मी जायते ध्रुवम् ॥ १७ ॥</p>
<p>इति गौतमीय तन्त्रे श्रीगोपालस्तोत्रं समाप्तम् ।</p>
<p>अथ श्रीकृष्णकवचम् ।</p>
<p>पुलस्त्य उवाच -</p>
<p>भगवन्सर्वधर्मज्ञ कवचं यत्प्रकाशितम् ।<br>
त्रैलोक्यमङ्गलं नाम कृपया कथय प्रभो ॥ १ ॥</p>
<p>सनत्कुमार उवाच ।</p>
<p>शृणु विप्रेन्द्र वक्ष्यामि कवचं परमाद्भुतम् ।<br>
नारायणेन कथितं कृपया ब्रह्मणे पुरा ॥ २ ॥<br>
ब्रह्मणा कथितं मह्यं परं स्नेहाद्वदामि ते ।<br>
अतिगुह्यतरं तत्त्वं ब्रह्ममन्त्रौघविग्रहम् ॥ ३ ॥<br>
यद्धृत्वा पठनाद्ब्रह्मा सृष्टिं वितनुते ध्रुवम् ।<br>
यद्धृत्वा पठनात् पाति महालक्ष्मीर्जगत्त्रयम् ॥ ४ ॥<br>
पठनाद्द्धारणाच्छम्भुः संहर्ता सर्वतत्त्ववित् ।<br>
त्रैलोक्यजननी दुर्गा महिषादिमहासुरान् ॥ ५ ॥<br>
वरदृप्तान् जघानैव पठनाद्धारणाद्यतः ।<br>
एवमिन्द्रादयः सर्वे सर्वेश्वर्यमवाप्नुयुः ॥ ६ ॥<br>
इदं कवचमत्यन्तं गुप्तं कुत्रापि नो वदेत् ।<br>
शिष्याय भक्तियुक्ताय साधकाय प्रकाशयेत् ॥ ७ ॥<br>
शठाय परशिष्याय दत्त्वा मृत्युमवाप्नुयात् ।<br>
त्रैलोक्यमङ्गलस्यास्य कवचस्य प्रजापतिः ॥ ८ ॥<br>
ऋषिश्छन्दश्च गायत्री देवी नारायणः स्वयम् ।<br>
धर्मार्थकाममोक्षेषु विनियोगः प्रकीर्त्तितः ॥ ९ ॥<br>
प्रणवो मे शिरः पातु नमो नारायणाय च ।<br>
भालं मे नेत्रयुगलमष्टार्णो भुक्तिमुक्तिदः ॥ १० ॥<br>
क्लीं पायाच्छ्रोत्रयुग्मं चैकाक्षरसर्वमोहनः ।<br>
क्लीं कृष्णाय सदा घ्राणं गोविन्दायेति जिह्विकाम् ॥ ११ ॥<br>
गोपीजनपदं वल्लभाय स्वाहाऽननं मम ।<br>
अष्टादशाक्षरो महामत्रः कण्ठं पातु दशाक्षरः ॥ १२ ॥<br>
गोपीजनपदं वल्लभाय स्वाहा भुजद्वयम् ।<br>
क्लीं ग्लौं क्लीं श्यामलाङ्गाय नमः स्कन्धौ दशाक्षरः ॥ १३<br>
॥<br>
क्लीं कृष्ण क्लीं करौ पायात् क्लीं कृष्णायाङ्गजोऽवतु ।<br>
हृदयं भुवनेशानि क्लीं कृष्णाय करौ स्तनौ मम ॥ १४ ॥<br>
गोपालायाग्निजायान्तं कुक्षियुग्मं सदाऽवतु ।<br>
क्लीं कृष्णाय सदा पातु पार्श्वयुग्मं मनूत्तमः ॥ १५ ॥<br>
कृष्णगोविन्दकौ पातु स्मराद्यो ङेयुतो मनुः ।<br>
अष्टाक्षरः पातु नाभिं कृष्णेति द्व्यक्षरोऽवतु ॥ १६ ॥<br>
पृष्ठं क्लीं कृष्णकङ्कालं क्लीं कृष्णाय द्विठान्तकः ।<br>
सक्थिनीं सततं पातु श्रीं ह्रीं क्लीं कृष्णठद्वयम् ॥ १७ ॥<br>
ऊरू सप्ताक्षरः पायात्त्रयोदशाक्षरोऽवतु ।<br>
श्रीं ह्रीं क्लीं पदतो गोपीजनवल्लभपदं ततः ॥ १८ ॥<br>
भाय स्वाहेति पायुं वै क्लीं ह्रीं श्रीं स दशार्णकः ।<br>
जानुनी च साद पातु ह्रीं श्रीं क्लीं च दशाक्षरः ॥ १९ ॥<br>
त्रयोदशाक्षरः पातु जङ्घे चक्राद्युदायुधः ।<br>
अष्टादशाक्षरो ह्रीं-श्रीं-पूर्वको विंशदर्णकः ॥ २० ॥<br>
सर्वाङ्गं मे सदा पातु द्वारकानायको बली ।<br>
नमो भगवते पश्चाद्वासुदेवाय तत्परम् ॥ २१ ॥<br>
ताराद्यो द्वादशार्णोऽयं प्राच्यां मां सर्वदाऽवतु ।<br>
श्रीं ह्रीं क्लीं च दशार्णस्तु क्लीं ह्रीं श्रीं षोडशार्णकः ॥<br>
२२ ॥<br>
गदाद्युदायुधो विष्णुर्मामग्नेर्दिशि रक्षतु ।<br>
ह्रीं श्रीं दशाक्षरो मन्त्रो दक्षिणे मां सदाऽवतु ॥ २३ ॥<br>
तारो नमो भगवते रुक्मिणीवल्लभाय च ।<br>
स्वाहेति षोडशार्णोऽयं नैर्-ऋत्यां दिशि रक्षतु ॥ २४ ॥<br>
क्लीं हृषीकपदेशाय नमो मां वरुणोऽवतु ।<br>
अष्टादशार्णः कामान्तो वायव्ये मां सदाऽवतु ॥ २५ ॥<br>
श्रीं मायाकामकृष्णाय गोविन्दाय द्विठो मनुः ।<br>
द्वादशार्णात्मको विष्णुरुत्तरे मां सदाऽवतु ॥ २६ ॥<br>
वाग्भवं कामकृष्णाय ह्रीं गोविन्दाय ततः परम् ।<br>
श्रीं गोपीजनवल्लभान्ते भाय स्वाहा करौ ततः ॥ २७ ॥<br>
द्वाविंशत्यक्सरो मन्त्रो मामैशान्ये सदाऽवतु ।<br>
कालियस्य फणामध्ये दिव्यं नृत्यं करोति तम् ॥ २८ ॥<br>
नमामि देवकीपुत्रं नृत्यराजानमच्युतम् ।<br>
द्वात्रिंशदक्षरो मन्त्रोऽप्यधो मां सर्वदाऽवतु ॥ २९ ॥<br>
कामदेवाय विद्महे पुष्पबाणाय धीमहि ।<br>
तन्नोऽनङ्गः प्रचोदयादेषा मां पातु चोर्ध्वतः ॥ ३० ॥<br>
इति ते कथितं विप्र ब्रह्ममन्त्रौघविग्रहम् ।<br>
त्रैलोक्यमङ्गलं नाम कवच ब्रह्मरूपकम् ॥ ३१ ॥<br>
ब्रह्मणा कथितं पूर्वं नारायणमुखाच्छ्रुतम् ।<br>
तव स्नेहान्मयाऽख्यातं प्रवक्तव्यं न कस्यचित् ॥ ३२ ॥<br>
गुरुं प्रणम्य विधिवत्कवचं प्रपठेत् ततः ।<br>
सकृद्द्विस्त्रिर्यथाज्ञानं स हि सर्वतपोमयः ॥ ३३ ॥<br>
मन्त्रेषु सकलेष्वेव देशिको नात्र संशयः ।<br>
शतमष्टोत्तरं चास्य पुरश्चर्याविधिः स्मृतः ॥ ३४ ॥<br>
हवनादिदशांशेन कृत्वा तत्साधयेद्ध्रुवम् ।<br>
यदि स्यात्सिद्धकवचो विष्णुरेव भवेत् स्वयम् ॥ ३५ ॥<br>
मन्त्रसिद्धिर्भवेत् तस्य पुरश्चर्याविधानतः ।<br>
स्पर्धामुद्धूय सततं लक्ष्मीर्वाणी वसेत् ततः ॥ ३६ ॥<br>
पुष्पाञ्जल्यष्टकं दत्त्वा मूलेनैव पठेत् सकृत् ।<br>
दशवर्षसहस्राणां पूजायाः फलमाप्नुयात् ॥ ३७ ॥<br>
भूर्जे विलिख्य गुलिकां स्वर्णस्थां धारयेद् यदि ।<br>
कण्ठे वा दक्षिणे बाहौ सोऽपि विष्णुर्न संशयः ॥ ३८ ॥<br>
अश्वमेधसहस्राणि वाजपेयशतानि च ।<br>
महादानानि यान्येव प्रादक्षिण्यं भुवस्तथा ॥ ३९ ॥<br>
कलां नार्हन्ति तान्येव सकृदुच्चारणात्ततः ।<br>
कवचस्य प्रसादेन जीवन्मुक्तो भवेन्नरः ॥ ४० ॥<br>
त्रैलोक्यं क्षोभयेत्येव त्रैलोक्यविजयी भवेत् ।<br>
इदं कवचमज्ञात्वा यजेद्यः पुरुषोत्तमम् ॥ ४१ ॥<br>
शतलक्षं प्रजप्तोऽपि न मन्त्रस्तस्य सिद्ध्यति ॥ ४२ ॥</p>
<p>इति सनत्कुमारतन्त्रे त्रैलोक्यमङ्गलं नाम श्रीकृष्णकवचं<br>
समाप्तम् ।</p>
<p>अथ नृसिंहकवचम् ।</p>
<p>नारद उवाच -</p>
<p>इन्द्रादिदेववृन्देश इड्येश्वरं जगत्पते ।<br>
महाविष्णोर्नृसिंहस्य कवचं ब्रूहि मे प्रभो ॥ १ ॥<br>
यस्य प्रपठनाद्विद्वांस्त्रैलोक्यविजयी भवेत् ।</p>
<p>ब्रह्मोवाच -</p>
<p>शृणु नारद वक्ष्यामि पुत्रश्रेष्ठ तपोधन ।<br>
कवचं नरसिंहस्य त्रैलोक्यविजयाभिधम् ॥ २ ॥<br>
यस्य पठनाद्वाग्मी त्रैलोक्यविजयी भवेत् ।<br>
स्रष्टाहं जगतां वत्स पठनाद्धारणाद्यतः ॥ ३ ॥<br>
लक्ष्मीर्ज्जगत्त्रयं पाति संहर्ता च महेश्वरः ।<br>
पठनाद्धारणाद्देवा बभूवुश्च दिगीश्वराः ॥ ४ ॥<br>
ब्रह्ममन्त्रमयं वक्ष्ये भ्रान्तादिविनिवारकम् ।<br>
यस्य प्रसादाद्दुर्वासास्त्रैलोक्यविजयी भवेत् ॥ ५ ॥<br>
पठनाद्धारणाद्यस्य शास्ता च क्रोधभैरवः ।<br>
त्रैलोक्यविजयस्यास्य कवचस्य प्रजापतिः ।<br>
ऋषिश्छन्दश्च गायत्री नृसिंहो देवता विभुः ॥ ६ ॥<br>
क्ष्रौं बीजं मे शिरः पातु चन्द्रवर्णो महामनुः ॥ ७ ॥<br>
ॐ उग्रं वीरं महाविष्णुं ज्वलन्तं सर्वतोमुखम् ।<br>
नृसिंहं भीषणं भद्रं मृत्युमृत्युं नमाम्यहम् ॥ ८ ॥<br>
द्वात्रिंशदक्षरो मन्त्रो मन्त्रराजः सुरद्रुमः ।<br>
कण्ठं पातु ध्रुवं क्ष्रौं हृद्भगवते चक्षुषी मम ॥ ९ ॥<br>
नरसिंहाय च ज्वालामालिने पातु कर्णकम् ।<br>
दीप्तदंष्ट्राय च तथाग्निनेत्राय च नासिकाम् ॥ १० ॥<br>
सर्वरक्षोघ्नाय च तथा सर्वभूतहिताय च ।<br>
सर्वज्वरविनाशाय दह दह पदद्वयम् ॥ ११ ॥<br>
रक्षरक्ष वर्ममन्त्रः स्वाहा पातु मुखं मम ।<br>
तारादिरामचन्द्राय नमः पातु हृदं मम ॥ १२ ॥<br>
क्लीं पायात्पार्श्वयुग्मं च तारो नमः पदं ततः ।<br>
नारायणाय नाभिं च आं ह्रीं क्रौं क्ष्रौं च हुं फट् ॥ १३ ॥<br>
षडक्षरः कटिं पातु ॐ नमो भगवते पदम् ।<br>
वासुदेवाय च पृष्ठं क्लीं कृष्णाय ऊरुद्वयम् ॥ १४ ॥<br>
क्लीं कृष्णाय सदा पातु जानुनी च मनूत्तमः ।<br>
क्ली ग्लौं क्लीं श्यामलाङ्गाय नमः पायात्पदद्वयम् ॥ १५ ॥<br>
क्ष्रौं नृसिंहाय क्ष्रौं च सर्वाङ्गे मे सदाऽवतु ।<br>
इति ते कथितं वत्स सर्वमन्त्रौघविग्रहम् ॥ १६ ॥<br>
तव स्नेहान्मया ख्यातं प्रवक्तव्यं न कस्यचित् ।<br>
गुरुपूजां विधायाथ गृह्णीयात्कवचं ततः ॥ १७ ॥<br>
सर्वपुण्ययुतो भूत्वा सर्वसिद्धियुतो भवेत् ।<br>
शतमष्टोत्तरं चास्य पुरश्चर्याविधिः स्मृतः ॥ १८ ॥<br>
हवनादीन्दशांशेन कृत्वा साधकसत्तमः ।<br>
ततस्तु सिद्धकवचः पुण्यात्मा मदनोपमः ॥ १९ ॥<br>
स्पर्द्धामुद्धूय भवने लक्ष्मीर्वाणी वसेत् ततः ।<br>
पुष्पाञ्जल्यष्टकं दत्त्वा मूलेनैव पठेत्सकृत् ॥ २० ॥<br>
अपि वर्षसहस्राणां पूजायां फलमाप्नुयात् ।<br>
भूर्जे विलिख्य गुटिकां स्वर्णस्थां धारयेद्यदि ॥ ३१ ॥<br>
कण्ठे वा दक्षिणे बाहौ नरसिंहो भवेत् स्वयम् ।<br>
योषिद्वामभुजे चैव पुरुषो दक्षिणे करे ॥ २२ ॥<br>
बिभृयात् कवचं पुण्यं सर्वसिद्धियुतो भवेत् ।<br>
काकवन्ध्या च या नारी मृतवत्सा च या भवेत् ॥ २३ ॥<br>
जन्मवन्ध्या नष्टपुत्रा बहुपुत्रवती भवेत् ।<br>
कवचस्य प्रसादेन जीवन्मुक्तो भवेन्नरः ॥ २४ ॥<br>
त्रैलोक्यं क्षोभयत्येवं त्रैलोक्यविजयी भवेत् ।<br>
भूतप्रेतपिशाचाश्च राक्षसा दानवाश्च ये ॥ २५ ॥<br>
तं दृष्ट्वा प्रपलायन्ते देशाद्देशान्तरं ध्रुवम् ।<br>
यस्मिन्गृहे च कवचं ग्रामे वा यदि तिष्ठति ।<br>
तद्देशं तु परित्यज्य प्रयान्ति ह्यतिदूरतः ॥ २६ ॥</p>
<p>इति ब्रह्मसंहितायां त्रैलोक्यमङ्गलं नाम नृसिंहकवचं<br>
समाप्तम् ।</p>
<p>अथ शिवस्तोत्रम् ।</p>
<p>धरापोग्निमरुद्व्योममखेशेन्द्वर्कमूर्तये ।<br>
सर्वभूतान्तरस्थाय शङ्कराय नमो नमः ॥ १ ॥<br>
श्रुत्यन्तः कृतवासाय श्रुतये श्रुतिजन्मने ।<br>
अतीन्द्रियाय महसे शाश्वताय नमोनमः ॥ २ ॥<br>
स्थूलसूक्ष्मविभागाभ्यामनिर्देश्याय शम्भवे ।<br>
भवाय भवसम्भूतदुःखहन्त्रे नमोऽस्तु ते ॥ ३ ॥<br>
तर्कमार्गातिभूताय तपसां फलदायिने ।<br>
चतुर्वर्गवदान्याय सर्वज्ञाय नमोनमः ॥ ४ ॥<br>
आदिमध्यान्तशून्याय निरस्ताशेषभीतये ।<br>
योगिध्येयाय महते निर्गुणाय नमोनमः ॥ ५ ॥<br>
विश्वात्मनेऽविचिन्त्याय विलसच्चन्द्रमौलये ।<br>
कन्दर्पदर्पनाशाय कालहन्त्रे नमोऽस्तु ॥ ६ ॥<br>
विषाशनाय विहरद्वृषस्कन्धमुपेयुषे ।<br>
सरिद्वामसमाबद्धकपर्दाय नमोनमः ॥ ७ ॥<br>
शुद्धाय शुद्धभावाय शुद्धानामन्तरात्मने ।<br>
पुरान्तकाय पूर्णाय पुण्यनाम्ने नमोनमः ॥ ८ ॥<br>
भक्ताय निजभक्तानां भूक्तिमुक्तिप्रदायिने ।<br>
विवाससेऽविवासाय विश्वेन शास्त्रे नमोनमः ॥ ९ ॥<br>
त्रिमूर्त्तिमूलभूताय त्रिनेत्राय नमोनमः ।<br>
त्रिधाम्नाधामरूपाय जन्मघ्नाय नमोनमः ॥ १० ॥<br>
देवासुरशिरोरत्नकिरणारुणिताङ्घ्रये ।<br>
कान्ताय निजकान्तायै दत्तार्द्धाय नमोनमः ॥ ११ ॥<br>
स्तोत्रेणानेन पूजायां प्रीणयेज्जगतः पतिम् ।<br>
भक्तिमुक्तिप्रदं भक्त्या सर्वज्ञं परमेश्वरम् ॥ १२ ॥<br>
तस्यासाध्यं त्रिभुवने न किञ्चिदपि वर्त्तते ।<br>
ऐहिकं किं फलं तत्र मुक्तिरेव करे स्थिता ॥ १३ ॥</p>
<p>इति शिवस्तोत्रं समाप्तम् ।</p>
<p>अथ शिवस्यकवचम् ।</p>
<p>श्रीदेव्युवाच -</p>
<p>भगवन् देवदेवेश सर्वाम्नाय प्रपूजित ।<br>
सर्वं मे कथितं देव कवचं न प्रकाशितम् ॥ १ ॥<br>
प्रासादाख्यस्य मन्त्रस्य कवचं मे प्रकाशय ।<br>
सर्वरक्षाकरं देव यदि स्नेहेऽस्ति मां प्रति ॥ २ ॥</p>
<p>श्री भगवानुवाच -</p>
<p>प्रासादमन्त्रकवचस्य वामदेव-ऋषिः स्मृतः ।<br>
पङ्क्तिश्छन्दश्च देवेशि सदाशिवोऽत्र देवता ।<br>
साधकाभीष्टसिद्धौ च विनियोगः प्रकीर्त्तितः ॥ ३ ॥<br>
ॐ शिरो मे सर्वदा पातु प्रासादाख्य सदाशिवः ॥ ४ ॥<br>
सडक्षरस्वरूपो मे वदनन्तु महेश्वरः ।<br>
अष्टाक्षरः शक्तिरुद्धश्चक्षुषी मे सदावतु ॥ ५ ॥<br>
पञ्चाक्षरात्मा भगवान्भुजौ मे परिरक्षतु ।<br>
मृत्युञ्जयस्त्रिवीजात्मा आयु रक्षतु मे सदा ॥ ६ ॥<br>
वटमूलसमासीनो दक्षिणामूर्तिरव्ययः ।<br>
सदा मां सर्वतः पातु षट्त्रिंशार्णस्वरूपधृक् ॥ ७ ॥<br>
द्वाविंशार्णात्मको रुद्रः कुक्षिं मे परिरक्षतु ।<br>
त्रिवर्णात्मा नीलकण्ठः कण्ठं रक्षतु सर्वदा ॥ ८ ॥<br>
चिन्तामणिर्बीजरूपो अर्द्धनारीश्वरो हरः ।<br>
सदा रक्षतु मे गुह्यं सर्वसम्पत्प्रदायकः ॥ ९ ॥<br>
एकाक्षरस्वरूपात्मा कूटरूपी महेश्वरः ।<br>
मार्तण्डभैरवी नित्यं पादौ मे परिरक्षतु ॥ १० ॥<br>
तुम्बुराख्यो महाबीजस्वरूपस्त्रिपुरान्तकः ।<br>
सदा मां रणभूमौ च रक्षतु त्रिदशाधिपः ॥ ११ ॥<br>
ऊर्द्धमूर्द्धानमीशानो मम रक्षतु सर्वदा ।<br>
दक्षिणस्यां तत्पुरुषोऽव्यान्मे गिरिविनायकः ॥ १२ ॥<br>
अघोराख्यो महादेवः पूर्वस्यां परिरक्षतु ।<br>
महादेवः पश्चिमस्यां सदा मे परिरक्षतु ।<br>
उत्तरस्यां सदा पातु सद्योजातस्वरूपधृक् ॥ १३ ॥<br>
इत्थं रक्षाकरं देवि कवचं देवदुर्लभम् ।<br>
प्रातःकाले पठेद्यस्तु सोऽभीष्टं फलमाप्नुयात् ॥ १४ ॥<br>
पूजाकाले पठेद्यस्तु कवचं साधकोत्तमः ।<br>
कीर्त्तिश्रीकान्तिमेधायुर्वृत् हितो भवति ध्रुवम् ॥ १५ ॥<br>
कण्ठे यो धारयेदेतत्कवचं मतस्वरूपम् ।<br>
युद्धे विजयमाप्नोति द्यूते वादे च साधकः ॥ १६ ॥<br>
कवचं धारयेद्यस्तु साधको दक्षिणे भुजे ।<br>
देवा मनुष्या गन्धर्वा वश्यास्तस्य न संशयः ॥ १७ ॥<br>
कवचं शिरसा यस्तु धारयेद्यतमानसः ।<br>
करस्तास्तस्य देवेशि अणिमाद्यष्टसिद्धयः ॥ १८ ॥<br>
भूर्जपत्रे त्विमां विद्यां शुक्लपट्टेन वेष्टिताम् ॥<br>
रजतोदरसंविष्टां कृत्वा च धारयेत् सुधीः ॥ १९ ।<br>
सम्प्राप्य महतीं लक्ष्मीमन्ते मद्देहपरूधृक् ।<br>
यस्मै कस्मै न दातव्यं न प्रकाश्यं कदाचन ॥ २० ॥<br>
शिष्यय भक्तियुक्ताय साधकाय प्रकाशयेत् ।<br>
अन्यथा सिद्धिहानिः स्यात् सत्यमेतन्मनोरमे ॥ २१ ॥<br>
तव स्नेहान्महादेवि कथितं कवचं शुभम् ।<br>
न देयं कस्यचित् भद्रे यदीच्छेदात्मनो हितम् ॥ २२ ॥<br>
योऽर्चयेत् गन्धपुष्पाद्यैः कवचं मन्मुखोदितम् ।<br>
तेनार्चिता महादेवि सर्वे देवा न संशयः ॥ २३ ॥</p>
<p>इति भैरवतन्त्रे श्रीसदाशिव-कवचं समाप्तम् ।</p>
<p>अथ वटुकभैरवस्तोत्रम् ।</p>
<p>कैलासशिखरासीनं देवदेवं जगद्गुरुम् ।<br>
शङ्करं परिपप्रच्छ पार्वती परमेश्वरम् ॥ १ ॥</p>
<p>श्रीपार्वत्युवाच -</p>
<p>भगवन् सर्वधर्मज्ञ सर्वशास्त्रागमादिषु ।<br>
आपदुद्धारणं मन्त्रं सर्वसिद्धिप्रदं नृणाम् ॥ २ ॥<br>
सर्वेषाञ्चैव भूतानां हितार्थं वाञ्छितं मया ।<br>
विशेषतस्तु राज्ञां वै शान्तिपुष्टिप्रसाधनम् ॥ ३ ॥<br>
अङ्गन्यास-करन्यास-बीजन्याससमन्वितम् ।<br>
वक्तुमर्हसि देवेश मम हर्षविवर्द्धनम् ॥ ४ ॥</p>
<p>श्री भगवानुवाच -</p>
<p>शृणु देवि महामन्त्रमापदुद्धारहेतुकम् ।<br>
सर्वदुःखप्रशमनं सर्वशत्रुनिवर्द्धनम् ॥ ५ ॥<br>
अपस्मारादिरोगाणां ज्वरादीनां विशेषतः ।<br>
नाशनं स्मृतिमात्रेण मन्त्रराजमिमं प्रिये ॥ ६ ॥<br>
ग्रहराजभयानाञ्च नाशनं सुखवर्द्धनम् ।<br>
स्नेहाद्वक्ष्यामि ते मन्त्रं सर्वसारमिदं प्रिये ॥ ७ ॥<br>
सर्वकामार्थदं मन्त्रं राज्यभोगप्रदं नृणाम् ।<br>
आपददुद्धारणं मन्त्रं वक्ष्यामीति विशेषतः ॥ ८ ॥<br>
प्रणवं पूर्वमूच्चार्य देवीप्रणवमुद्धरेत् ।<br>
वटुकायेति वै पश्चादापदुद्धरणाय च ॥ ९ ॥<br>
कुरुद्वयं ततः पश्चाद्वटुकाय पुनः क्षिपेत् ।<br>
देवीप्रणवमुद्धृत्य मन्त्रोद्धारमिमं प्रिये ॥ १० ॥<br>
मन्त्रोधारमिमं देवि त्रैलोक्यस्यापि दुर्लभम् ।<br>
अप्रकाश्यमिमं मन्त्रं सर्वशक्ति समन्वितम् ॥ ११ ॥<br>
स्मरणादेव मन्त्रस्य भूतप्रेतपिशाचकाः ।<br>
विद्रवन्ति भयार्ता वै कलेरुद्रादिव प्रजाः ॥ १२ ॥<br>
पठेद् वा पाठयेद्वापि पूजयेद्वापि पुस्तकम् ।<br>
नाग्निचौरभयं वापि ग्रहराजभयं तथा ॥ १२ ॥<br>
न च मारीभयस्तस्य सर्वत्र सुखवान्भवेत् ।<br>
आयुरारोग्यमैश्वर्यं पुत्रपौत्रादिसम्पदः ।<br>
भवन्ति सततं तस्य पुस्तकस्यापि पूजनात् ॥ १४ ॥</p>
<p>श्रीपार्वत्युवाच -</p>
<p>य एष भैरवो नाम आपदुद्धारको मतः ।<br>
त्वया च कथितो देव भैरवः कल्प उत्तमः ।<br>
तस्य नाम सहस्राणि अयुतान्यर्बुदानि च ।<br>
सारमुद्धृत्य तेषां वै नामाष्टशतकं वद ॥ १६ ॥</p>
<p>श्री भगवानुवाच -</p>
<p>यस्तु सङ्कीर्तयेदेतत् सर्वदुष्टनिवर्हणम् ।<br>
सर्वान् कामनवाप्नोति साधकः सिद्धिमेव च ॥ १७ ॥<br>
शृणु देवि प्रवक्ष्यामि भैरवस्य महात्मनः ॥<br>
आपदुद्धारकस्येह नामाष्टशतमुत्तमम् ॥ १८ ॥<br>
सर्वपापहरं पुण्यं सर्वापद्विनिवारकम् ।<br>
सर्वकामार्थदं देवि साधकानां सुखावहम् ॥ १९ ॥<br>
देहाङ्गन्यासनञ्चैव पूर्वं कुर्यात् समाहितः ।<br>
भैरवं मूर्ध्नि विन्यस्य ललाटे भीमदर्शनम् ।<br>
अक्ष्णोर्भूताश्रयं न्यस्य वदने तीक्ष्णदर्शनम् ।<br>
क्षेत्रपं कर्णयोर्मध्ये क्षेत्रपालं हृदि न्यसेत् ।<br>
क्षेत्राख्यं नाभिदेशे तु कट्यां सर्वाघनाशनम् ।<br>
त्रिनेत्रमूर्वोर्विन्यस्य जङ्घ्यो रक्तपाणिकम् ।<br>
पादयोर्देवदेवेशं सर्वाङ्गे वटुकं न्यसेत् ॥ २० ॥<br>
एवं न्यासविधिं कृत्वा तदनन्तरमुत्तमम् ।<br>
पठेदेकमनाः स्तोत्रं नामाष्टशतसञ्ज्ञकम् ।<br>
नामाष्टशतकस्यापि छन्दोऽनुष्टुबुदाहृतम् ।<br>
वृहदारण्यको नाम ऋषिश्च परिकीर्त्तितः ।<br>
देवता कथिता चेत्सद्भिर्वटुकभैरवः ।<br>
सर्वकामार्थसिद्धार्थे विनियोगः प्रकीर्त्तितः ॥ २१ ॥<br>
भैरवो भूतनाथश्च भूतात्मना भूतभावनः ।<br>
क्षेत्रदः क्षेत्रपालश्च क्षेत्रज्ञः क्षत्रियो विराट् ॥ १ ॥<br>
श्मशानवासी मांसाशी खर्पराशी मखान्तकृत् ।<br>
रक्तपः प्राणपः सिद्धः सिद्धिदः सिद्धसेवितः ॥ २ ॥<br>
करालः कालशमनः कलाकाष्ठातनुः कविः ।<br>
त्रिनेत्रो बहुनेत्रश्च तथा पिङ्गललोचनः ॥ ३ ॥<br>
शूलपाणिः खड्गपाणिः कङ्काली धूम्रलोचनः ।<br>
अभीरुर्भैरवो भीमो भूतपो योगिनीपतिः ॥ ४ ॥<br>
धनदो धनहारी च धनदः प्रतिभाववान् ।<br>
नागहारो नागकेशो व्योमकेशः कपालभृत् ॥ ५ ॥<br>
कालः कपालमाली च कामनीयः कलानिधिः ।<br>
त्रिलोचनो ज्वलन्नेत्रस्त्रिशिखी च त्रिलोकपात् ॥ ६ ॥<br>
त्रिवृत्तनयनो डिम्भः शान्तः शान्तजनप्रियः ।<br>
वटुको वटुकेशश्च खट्वाङ्गवरधारकः ॥ ७ ॥<br>
भूताध्यक्षः पशुपतिर्भिक्षुकः परिचारकः ।<br>
धूर्तो दिगम्बरः शौरिर्हरिणः पाण्डुलोचनः ॥ ८ ॥<br>
प्रशान्तः शान्तिदः शुद्धः शङ्करः प्रियबान्धवः ।<br>
अष्टमूर्त्तिनिधीशश्च ज्ञानचक्षुस्तमोमयः ॥ ९ ॥<br>
अष्टाधारः सर्पयुक्तः शशी विषधरः शिवः ।<br>
भूधरो भूधराधीशो भूपतिर्भूधरात्मकः ॥ १० ॥<br>
कङ्कालधारी मुण्डो च नागयज्ञोपवीतवान् ।<br>
जृम्भणो मोहनः स्तम्भी मारणः क्षोभणस्तथा ॥ ११ ॥<br>
शुद्धनीलाञ्जनप्रख्यदेहो मुण्डविभूषितः ।<br>
बालभुक्बलिभूतात्मा कामी कामपराक्रमः ॥ १२ ॥<br>
सर्वापत्तारको दुर्गो दुष्टभूतनिषेवितः ।<br>
काली कलानिधिः कान्तः कामिनीवशकृद्वशी ।<br>
सर्वसिद्धिप्रदो वैद्यः प्रभविष्णुः प्रभाववान् ॥ १३ ॥<br>
अष्टोत्तरशतं नाम भैरवस्य महात्मनः ।<br>
मया ते कथितं देवि रहस्यं सर्वकामदम् ॥ १४ ॥<br>
य इदं पठति स्तोत्रं नामाष्टशतमुत्तमम् ।<br>
न तस्य दुरितं किञ्चिन्न रोगेभ्यो भयं तथा ॥ १५ ॥<br>
न शत्रुभ्यो भयं किञ्चित् प्राप्नोति मानव क्वचित् ॥ १६ ॥<br>
पातकानां भयं नैव पठेत् स्तोत्रमनन्यधीः ।<br>
मारीभये राजभये तथा चौराग्निजे भये ॥ १७ ॥<br>
औत्पातिके महाघोरे तथा दुःखस्वप्नजे भये ।<br>
बन्धने च महाघोरे पठेत् स्तोत्रं समाहितः ॥ १८ ॥<br>
सर्वे प्रशमनं यान्ति भयाद्भैरवकीर्तनात् ।<br>
एकादश सहस्रन्तु पुरश्चरणमिष्यते ॥ १९ ॥<br>
त्रिसन्ध्यं य पठेद्देवि संवत्सरमतन्द्रितः ।<br>
स सिद्धिं प्राप्नुयादिष्टां दुर्लभामपि मानुषः ॥ २० ॥<br>
षण्मासान्भूमिकामस्तु स जप्त्वा लभते महीम ।<br>
राजा शत्रुविनाशाय जपेन्मासाष्टकं पुनः ॥ २१ ॥<br>
रात्रौ वारत्रयञ्चैव नाशयत्येव शात्रवान् ।<br>
जपेन्मासत्रयं रात्रौ राजानं वशमानयेत् ॥ २२ ॥<br>
धनार्थी च सुतार्थी च दारार्थी यस्तु मानवः ।<br>
पठेद्वारत्रयं यद्वा वारमेकं तथा निशि ॥ २३ ॥<br>
धनं पुत्रांस्तथा दारान् प्राप्नूयान्नात्र संशयः ॥ २४ ॥<br>
भीतो भयात्प्रमुच्येत देवि सत्यं न संशयः ।<br>
यान्यान्समीहते कामांस्तांस्तान् प्राप्नोति नित्यशः ॥ २५ ॥<br>
अप्रकाश्यमिदं गुह्यं न देयं यस्य कस्यचित् ।<br>
सुकुलीनाय शान्ताय ऋजवे दम्भवर्जिते ।<br>
दद्यात् स्तोत्रमिदं पुण्यं सर्वकामफलप्रदम् ॥ २६ ॥<br>
ध्यानं वक्ष्यामि देवस्य यथा ध्यात्वा पठेन्नरः ।<br>
शुद्धस्फटिकसङ्काशं सहस्रादित्यवर्चसम् ।<br>
अष्टबाहुं त्रिनयनं चतुर्बाहुं द्विबाहुकम् ।<br>
भुजङ्गमेखलं देवमग्निवर्णशिरोरुहम् ॥ २७ ॥<br>
दिगम्बरं कुमारीशं वटुकाख्यं महाबलम् ।<br>
खट्वाङ्गमसिपाशञ्च शूलञ्चैव तथा पुनः ॥ २८ ॥<br>
डमरुञ्च कपालञ्च वरदं भूजगन्तथा ।<br>
नीलजीमुतसङ्काशं नीलाञ्जनचयप्रभम् ॥ २९ ॥<br>
दंष्ट्राकरालवदनं नूपुराङ्गदसङ्कुलम् ।<br>
आत्मवर्णसमोपेतं सारमेयसमन्वितम् ॥ ३० ॥<br>
ध्यात्वा जपेत् सुसंहृष्टः सर्वान् कामानवाप्नुयात् ॥ ३१ ॥<br>
ॐ करकलितकपालः कुण्डली दण्डपाणिस्तरुणतिमिरनीलो<br>
व्यालयज्ञोपवीती ।<br>
क्रतुसमयसपर्याविघ्नविच्छेदहर्ता जयति वटुकनाथः सिद्धिदः<br>
साधकानाम् ॥ ३२ ॥<br>
एतत्श्रुत्वा ततो देवी नामाष्टशतमुत्तमम् ।<br>
भैरवाय प्रहृष्टाभूत् स्वयञ्चैव महेश्वरी ॥ ३३ ॥</p>
<p>इति विश्वसारे आपदुद्धारकल्पे वचुकभैरवस्तराज समाप्तः ।</p>
<p>अथ भैरवीस्त्रोम् ।</p>
<p>स्तुत्यानया त्वां त्रिपुरे स्तोष्येऽभीष्टफलाप्तये ।<br>
यया व्रजस्ति तां लक्ष्मीं मनुजाः सुरपूजिताम् ॥ १ ॥<br>
ब्रह्मादयः श्रुतिशतैरपि सूक्ष्मरूपां, जानन्ति नैव<br>
जगदादिमनादिमूर्तिम् ।<br>
तस्माद्वयं कुचलतां नव कुङ्कुमाभां स्थूलां स्तुमः<br>
सकलवाङ्मय मातृभूताम् ॥ १ ॥<br>
सद्यः समुद्यतसहस्रदिवाकराभां विद्याक्षसूत्रवरदाभय<br>
चिह्नहस्ताम् ।<br>
नेत्रोत्पलैस्त्रिभिरलङ्कृतवक्त्रपद्मां त्वां तारहाररुचिरां<br>
त्रिपुरे भजामः ॥ २ ॥<br>
सिन्दूरपूररुचिरं कुचभारनम्रं जन्मान्तरेषु<br>
कृतपुण्यफलैकगम्यम् ।<br>
अन्योन्यभेदकलहाकुलमानसास्ते जानन्ति किं<br>
जडधियस्तवरूपमम्ब ॥ ३ ॥<br>
स्थूलां वदन्ति मुनयः श्रूतयो गृणन्ति सूक्ष्मां वदन्ति<br>
वचसामधिवासमन्ये ।<br>
त्वां मूलमाहुरपरे जगतां भवानि<br>
मन्यामहेवयमपारकृपाम्बुराशिम् ॥ ४ ॥<br>
चन्द्रावतंसकलितां शरदिन्दुशुभ्रां पञ्चाशदक्षरमयीं<br>
हृदि भावयन्ति ।<br>
त्वां पुस्तकं जपवटीममृताम्बुकुम्भं व्याख्यां च<br>
हस्तकमलैर्दधतीं त्रिनेत्राम् ॥ ५ ॥<br>
शम्भुस्तवमद्रितनया कलितार्द्धभागो विष्णुस्त्वम्ब<br>
कमलापरिरब्धदेहः ।<br>
पद्मोद्भवस्त्वमपि वागधिवासभूमिस्तेषां क्रियाञ्च जगति<br>
त्रिपुरे त्वमेव ॥ ६ ॥<br>
आश्रित्य वाग्भवांश्चतुरः परादीन भावान्पदेषु<br>
विहितान्समुदीरयन्तीम् ।<br>
कण्ठादिभिश्च करणैः परदेवतां त्वां सञ्चिन्मयीं हृदि<br>
कदापि न विस्मरामि ॥ ७ ॥<br>
आकुञ्च्य वायुमवजित्य च वैरिषट्कमालोक्य निश्चलधिया<br>
निजनासिकाग्रम् ।<br>
ध्यायन्ति मूर्ध्नि कलितेन्दुकला वतंसं त्वद्रूपम्ब<br>
कृतिनस्तरुणार्कमित्रम् ॥ ८ ॥<br>
त्वं प्राप्य मन्थरिपोर्वपुरर्द्धभागं सृष्टिं करोषि जगतामिति<br>
वेदवादः ।<br>
सत्यं तदद्रितनये जगदेकमातर्नो चेदशेषजगतः स्थितिरेव न स्यात्<br>
॥ ९ ॥<br>
पूजां विधाय कुसुमैः सुरपादपानां पीठे तवाम्ब<br>
कनकाचलगह्वरेषु ।<br>
गायन्ति सिद्धवनिताः सह<br>
किन्नरीभिरास्वादितासवरसारुणनेत्रपद्माः ॥ १० ॥<br>
विद्युद्बिलासवपुशः श्रियमुद्बहन्तीं यान्तीं<br>
स्ववासभवनाच्छिवराजधानीम् ।<br>
सौषुम्नवर्त्मकमलानि विकासयन्तीं देवीं भजे हृदि<br>
परामृतसिक्तगात्रीम् ॥ ११ ॥<br>
आनन्दजन्मभवनं भवनं श्रुतीनां चैतन्यमात्रतनुमम्ब<br>
तवाश्रयामि ।<br>
ब्रह्मेशविष्णुभिरुपासित पादपद्मां सौभाग्यजन्मवसतीं<br>
त्रिपुरे यथावत् ॥ १२ ॥<br>
शब्दार्थभाविभुवनं सृजतीन्दुरूपा या तद्विभर्ति<br>
पुनरर्कतनुं स्वशक्त्या ।<br>
वह्न्यात्मिका हरति तत्सकलं युगान्ते तां शारदां मनसि जातु न<br>
विस्मरामि ॥ १३ ॥<br>
नारायणीति नरकार्णवतारिणीति गौरीति खेदशमनीति सरस्वतीति ।<br>
ज्ञानप्रदेति नयनत्रयभूषितेति स्वामद्रिराजतनये बहुधा<br>
भजन्ति ॥ १४ ॥<br>
ये स्तुवन्ति जगन्मातः श्लोकैर्द्वादशभिः क्रमात् ।<br>
स्वामनुप्राप्य वाक्सिद्धिं प्राप्नुयुस्ते नराः श्रियम् ॥ १५ ॥</p>
<p>इति भैरवीतन्त्रे भैरवीस्तवराजः समाप्तम् ।</p>
<p>अथ भैरवीकवचम् ।</p>
<p>श्रीदेव्युवाच -</p>
<p>भरव्याः सकला विद्याः श्रुताश्चाधिगता मया ।<br>
साम्प्रतं श्रोतुमिच्छामि कवचं यत्पुरोदितम् ॥ १ ॥<br>
त्रैलोक्यविजयं नाम शस्त्रास्त्रविनिवारकम् ।<br>
त्वत्तः परतरो नाथ कः कृपां कर्तुमर्हति ॥ २ ॥</p>
<p>ईश्वर उवाच -</p>
<p>शृणु पार्वति वक्ष्यामि सुन्दरि प्राणवल्लभे ।<br>
त्रैलोक्य विजयं नाम शस्त्रास्त्र कवचं मन्त्रविग्रहम् ॥ ३ ॥<br>
पठित्वा धारयित्वेदं त्रैलोक्यविजयी भवेत् ।<br>
जघान सकलान्दैत्यान् यद्धृत्वा मधुसूदनः ॥ ४ ॥<br>
ब्रह्मा सृष्टिं वितनुते यद्धृत्वाभीष्टदायकः ।<br>
धनाधिपः कुबेरोऽपि वासवस्त्रिदशेश्वरः ॥ ५ ॥<br>
यस्य प्रसादादीशोऽहं त्रैलोक्यविजयी विभुः ।<br>
न देयं परशिष्येभ्योऽसाधकेभ्यः कदाचन ॥ ६ ॥<br>
पुत्रेभ्यः किमुतान्येभ्यो दत्त्वा मृत्युमवाप्नुयात् ।<br>
भैरव्याः कवचस्यास्य ऋषिर्दक्षिणामूर्तिरेव च ॥ ७ ॥<br>
विराट् छन्दो जगद्धात्री देवता बालभैरवी ।<br>
धर्मार्थकाममोक्षेषु विनियोगः प्रकीर्त्तितः ॥ ८ ॥<br>
अधरो बिन्दुमानाद्यः कामः शक्तीशशीयुतः<br>
भृगुर्मनुस्वरयुतः सर्गो बीजत्रयात्मकः ॥ ९ ॥<br>
बालैषा मे शिरः पातु बिन्दुनादयुतापि सा ।<br>
भालं पातु कुमारी च सर्गहीना कुमारिका ॥ १० ॥<br>
दृशौ पातु च वाग्बीजं कर्णयुग्मं सदावतु ।<br>
कामबीजं सदा पातु घ्राणयुग्मं सदावतु ॥ ११ ॥<br>
सरस्वतीप्रदा बाला जिह्वां पातु शुचिप्रभा ।<br>
हसैं कण्ठं हसकलरीं स्कन्धौ पातु हसौर्भुजौ ॥ १२ ॥<br>
पञ्चमी भैरवी पातु करौ हसरैं सदावतु ।<br>
हृदयं हसकलरीं वक्षः पातु हसरोः स्तनौ ॥ १३ ॥<br>
पातु मां भैरवी देवी चैतन्यरूपिणी मम ।<br>
हस्रैं पातु सदा पार्श्वयुग्मं हसकलरीं सदा ॥ १४ ॥<br>
कुक्षिं पातु हसौर्मध्यं भैरवी भुवि दुर्लभा ।<br>
ऐम् ईं ॐ मे मध्यदेशं बीजविद्या सदावतु ॥ १५ ॥<br>
हसैं पृष्ठं सदा पातु नाभिं हसकलरीं तथा ।<br>
पातु हसौः कटीदेशं षट्कुटा भैरवी मम ॥ १६ ॥<br>
हसरैं सक्थिनी पातु हसकलरीं सदावतु ।<br>
गुह्यदेशं हसौः पातु जानुनी भैरवी मम ॥ १७ ॥<br>
सम्पत्प्रदा सदा पातु हसैं जङ्घे हसरीं पदम् ।<br>
पातु हसौः सर्वदेहं भैरवी सर्वदावतु ॥ १८ ॥<br>
हसैं मामवतु प्राच्यां हसकलरीं पावकेऽवतु ।<br>
हसौः मे दक्षिणे पातु भैरवी चक्रमास्थिता ॥ १९ ॥<br>
ह्रीं क्लीं ब्लूं मां सदा पातु नैर्-ऋत्यां चक्रभैरवी ।<br>
हसैं हसकलह्रीं हसरौः पश्चिमे पातु भैरवी ॥ २० ॥<br>
क्रीं क्रीं क्रीं पातु वायव्यां हूं हूं पातु सदोत्तरे ।<br>
ह्रीं ह्रीं पातु सदैशान्ये दक्षिणे कालिकेऽवतु ॥ २१ ॥<br>
ऊर्ध्वं प्रागुक्तबीजानि रक्षन्तु ममधःस्थले ।<br>
दिग्विदिक्षु स्वाहा कालिका खड्गधारिणी ॥ २२ ॥<br>
ॐ ह्रीं स्त्रीं फट् सा तारा सर्वत्र मां सदावतु ।<br>
सङ्ग्रामे कानने दुर्गे तोये तरङ्गदुस्तरे ॥ २३ ॥<br>
खड्गकर्तृधरा सोग्रा सदा मां परिरक्षतु ।<br>
इति ते कथितं देवि सारात्सारतरं महत् ।<br>
त्रैलोक्यविजयं नाम कवचं परमाद्भुतम् ॥ २४ ॥<br>
यः पठेत् प्रयतो भूत्वा पूजायाः फलमाप्नुयात् ।<br>
स्पर्द्धामूद्धूय भवने लक्ष्मीर्वाणी वसेत् ततः ॥ २५ ॥<br>
यः शत्रुभीतो रणकातरो वा, भीतो वने वा सलिलालये वा ।<br>
वादे सभायां प्रतिवादिनो वा राज्ञः प्रकोपाद्ग्रहसङ्कुलाद्वा<br>
।<br>
प्रचण्डवाताच्छमनाच्च भीतो गुरोः प्रकोपादपि कृच्छ्रसाध्यात् ।<br>
अभ्यर्च्य देवीं प्रपठेत् त्रिसन्ध्यं स स्यान्महेशप्रतिमो जयी च ॥<br>
२६ ॥<br>
त्रैलोक्यविजयं नाम कवचं मन्मुखोदितम् ।<br>
विलिख्य भूर्जे गुलिकां स्वर्णस्थां धारयेद्यदि ॥ २७ ॥<br>
कण्ठे वा दक्षिणे बाहौ त्रैलोक्यविजयी भवेत् ।<br>
तद्गात्रं प्राप्य शस्त्राणि भवन्ति कुसुमानि च ॥ २८ ॥<br>
लक्ष्मीः सरस्वती तस्य निवसेद्भवने सुखे ।<br>
एतत् कवचमज्ञात्वा यो जपेद्भैरवीं पराम् ॥ २९ ॥<br>
बालां वा प्रजपेद्विद्यां दरिद्रो मृत्युमाप्नुयात् ॥ ३० ॥</p>
<p>इति श्रीरुद्रयामले देवीश्वरसम्वादे त्रैलोक्यविजयं नाम<br>
भैरवीकवचं समाप्तम् ।</p>
<p>अथ श्रीविद्यास्तोत्रम् ।</p>
<p>कल्याणवृष्टिभिरिवामृतपूरिताभिर्लक्ष्मी स्वयं<br>
वरणमङ्गलदीपिकाभिः सेवाभिरम्ब तव पादसरोजमूले, नाकारि<br>
किं मनसि भक्तिमतां जानानाम् ॥ १ ॥<br>
एतावदेव जननि स्पृहणीयमास्ते, त्वद्वन्दनेषु सलिलस्थसरोजनेत्रे ।<br>
सान्निध्यमुद्यदरुणाम्बुजसोदरस्य, त्वद्विग्रहस्य सुधया<br>
परयाप्लुतस्य ॥ २ ॥<br>
ईषत्प्रभावकलुषाः कति नाम सन्ति, ब्रह्मादयः प्रतिदिनं<br>
प्रलयाभिभूताः ।<br>
एकः स एव जननि स्थिरसिद्धिरास्ते, यः पादयोस्तव सकृत्प्रणतिं<br>
करोति ॥ ३ ॥<br>
लब्ध्वा सकृत्त्रिपुरसुन्दरि तावकीनं कारुण्यकन्दलितकान्तिभवं<br>
कटाक्षम् ।<br>
कन्दर्पभावसुभगास्त्वयि भक्तिभाजः सम्मोहयन्ति<br>
तरुणीर्भुवनत्रयेऽपि ॥ ४ ॥<br>
ह्रीङ्कारमेव तव नाम गृणन्ति देवा, मातस्त्रिकोणनिलये त्रिपुरे<br>
त्रिनेत्रे ।<br>
त्वत्संस्मृतौ वमभटा भिभवं विहाय, दीव्यन्ति नन्दनवने सह<br>
लोकपालैः ॥ ५ ॥<br>
हन्तु पुरामधिगलं परिपूर्णमानः, क्रूरः कथं न भविता<br>
गरलस्य वेगः ।<br>
नाश्वासनाय यदि मातरिदं तवार्द्धं, देहस्य<br>
शश्वदमृताप्लुतशीतलस्य ॥ ६ ॥<br>
सर्वज्ञतां सदसि वाक्पटुतां प्रसूते, देवि<br>
त्वदङ्घ्रिसरसौरुहयोः प्रणामः ।<br>
किञ्च स्फुरन्मुकुटमुज्वलमातपत्रं द्वे चामरे च महतीं<br>
वसुधां ददाति ॥ ७ ॥<br>
कल्पद्रुमैरभिमतप्रतिपादनेषु कारुण्य-वारिधिभिरम्ब<br>
भवत्कटाक्षैः ।<br>
आलोकय त्रिपुरसुन्दरि मामनाथं, त्वयेव भक्तिभरितं त्वथि<br>
वद्धदृष्टिम् ॥ ८ ॥<br>
हन्तेतरेष्वपि निधाय मनांसि चान्ये भक्तिं वहन्ति किल पामर<br>
दैवतेषु ।<br>
त्वामेव देवि मनसाहमनुस्मरामि, त्वामेव नौमि शरणं जननि<br>
त्वमेव ॥ ९ ॥<br>
लक्षेषु सत्स्वपि तवाक्षिविलोकनानामलोकय त्रिपुरसुन्दरि मां<br>
कथञ्चित् ।<br>
नूनं मया च सदृशं करुणैकपात्रं, जातो जनिष्यति जनो न च<br>
जायते वा ॥ १० ॥<br>
ह्रीं ह्रीमिति प्रतिदिनं जपतां तवाख्यां, किं नाम दुर्लभमिह<br>
त्रिपुरधिवासे ।<br>
मालाकिरीटमदवारणमाननीयांस्तान्सेवते मधुमती स्वयमेव<br>
लक्ष्मीः ॥ ११ ॥<br>
सम्पत्कराणि सकलेन्द्रियनन्दनानि , साम्राज्यदानकुशलानि<br>
सरोरुहाक्षि ।<br>
त्वद्वन्दनानि दुरिताहरणोद्यतानि, मामेव मातरनिशं कलयन्तु<br>
नान्यम् ॥ १२ ॥<br>
कल्पोपसंहरणकल्पितताण्डवस्य, देवस्य खण्डपरशोः<br>
परभैरवस्य ।<br>
पाशाङ्कुशैक्षवशरासनपुष्पबाणा, स साक्षिणी विजयते तव<br>
मूर्तिरेका ॥ १३ ॥<br>
लग्नं सदा भवतु मातरिदं त्वदीय, तेजः परं<br>
बहुलकुङ्कुमपङ्कशोणम् ।<br>
भास्वत्किरीटममृतांशुकलावतंसं रूपं त्रिकोणमुदितं<br>
परमामृताक्तम् ॥ १४ ॥<br>
ह्रीङ्कारत्रयसम्पुटेन महता मन्त्रेण सन्दीपितं, स्तोत्रं यः<br>
प्रतिवासरं तव पुरो मातर्जपेन्मन्त्रवित् ।<br>
तस्य क्षौणिभुजो भवन्ति वशगा लक्ष्मीश्चिरस्थायिनी, वाणी<br>
निर्मलसूक्तिभारभरिता जागर्ति दीर्घं यशः ॥ १५ ॥<br>
इति श्रीविद्यास्तोत्रं समाप्तम् ॥</p>
<p>अथ किङ्किणीस्तोत्रम् ।</p>
<p>किं किं दुःखं सकलजननि क्षीयते न स्मृतायां का का कीर्तिः<br>
कुलकमलिनि प्राप्यते नार्चितायाम् ।<br>
किं किं सौख्यं सुरवरनुते प्राप्यते न स्तुतायां, कं कं<br>
योगं त्वयि न तनुते चित्तमालम्बितायाम् ॥ १ ॥<br>
स्मृता भव-भयं हंसि पूजितासि शुभङ्करि ।<br>
स्तुता त्वं वाञ्छितं देवि ददासि करुणाकरे ॥ २ ॥<br>
परमानन्दबोधाब्धिरूपे तेजःस्वरूपिणि ।<br>
देववृन्द-शिरोरत्न-निघृष्ट-चरणाम्बुजे ।<br>
चिद्विश्रान्तिमहासत्तामात्रे मात्रे नमोऽस्तु ते ॥ ३ ॥<br>
सृष्टिस्थित्युपसंहार-हेतुभूते सनातनि ।<br>
गुणत्रयात्मिकासि त्वं जगतः करणेच्छया ॥ ४ ॥<br>
अनुग्रहाय भूतानां गृहीतदिव्यविग्रहे ।<br>
भक्तस्य मे नित्यपूजायुक्तस्य परमेश्वरि ॥ ५ ॥<br>
ऐहिकामुष्मिकीं सिद्धिं देहि त्रिदशवन्दिते ।<br>
तापत्रयपरिम्लानभाजनं त्राहि मां शिवे ॥ ६ ॥<br>
नान्यं वदामि न शृणोमि न चिन्तयामि, नान्यं स्मरामि न<br>
भजामि न चाश्रयामि ।<br>
त्यक्त्वा त्वदीय चरणाम्बुजमादरेण, मां त्राहि देवि कृपयामयि<br>
देहि सिद्धिम् ॥ ७ ॥<br>
अज्ञानाद्वा प्रमादाद्वा वैकल्यात् साधनस्य च ।<br>
यन्न्यूनमतिरिक्तं वा तत्सर्वं क्षन्तुमर्हसि ॥ ८ ॥<br>
द्रव्यहीनं क्रियाहीनं श्रद्धामन्त्रविवर्जितम् ।<br>
तत्सर्वं कृपया देवि क्षमस्व त्वं दयान्दिहे ॥ ९ ॥<br>
यन्मया क्रियते कर्म तन्महत्स्वल्पमेव वा ।<br>
तत्सर्वञ्च जगद्धात्रि क्षन्तव्यमयमञ्जलिः ॥ १० ॥</p>
<p>इति किङ्किणीस्तोत्रं समाप्तम् ॥</p>
<p>अथ श्रीविद्याकवचम् ।</p>
<p>देव्युवाच -</p>
<p>देवदेव महादेव भक्तानां प्रीतिवर्द्धन ।<br>
सूचितं यन्महादेव्याः कवचं कथयस्व मे ॥ १ ॥</p>
<p>श्रीमहादेव उवाच -</p>
<p>शृणु देवि प्रवक्ष्यामि कवचं मन्त्रविग्रहम् ।<br>
अप्रकाश्यं परं गुह्यं सकलाभीष्टसिद्धिदम् ॥ २ ॥<br>
कवचस्य ऋषिर्देवि दक्षिणामूर्तिरव्यः ।<br>
छन्दः पङ्क्तिः समुद्दिष्टं देवी त्रिपुरसुन्दरी ।<br>
धर्मार्थ काममोक्षाणां विनियोगश्च साधने ॥ ३ ॥<br>
वाग्भवं कामराजश्च शक्तिबीजं सुरेश्वरि ।<br>
वाग्भवः पातु शीर्षे मां कामराजस्तथा हृदि ॥ ४ ॥<br>
शक्तिबीजं सदा पातु नाभौ गुह्ये च पादयोः ।<br>
ऐं क्लीं सौर्वदने पातु बाला मां सर्वसिद्धये ॥ ५ ॥<br>
हसैं हसकलरीं हसौः पातु भैरवी कण्ठदेशतः ।<br>
सुन्दरी नाभिदेशेऽव्याच्छीर्षे कामकला सदा ॥ ६ ॥<br>
भ्रूनासयोरन्तराले महात्रिपुरसुन्दरी ।<br>
ललाटे सुभगा पातु भगा मां कण्ठदेशतः ॥ ७ ॥<br>
भगोदया तु हृदये उदरे भगसर्पिणी ।<br>
भगमाला नाभिदेशे लिङ्गे पातु मनोभवा ॥ ८ ॥<br>
गुह्ये पातु महादेवी राजराजेश्वरी शिवा ।<br>
चैतन्यरूपिणी पातु पादयोर्जगदम्बिका ॥ ९ ॥<br>
नारायणी सर्वगात्रे सर्वकार्ये शुभङ्करी ।<br>
ब्रह्माणी पातु मां पूर्वे दक्षिणे वैष्णवी तथा ॥ १० ॥<br>
पश्चिमे पातु वाराही उत्तरे तु महेश्वरी ।<br>
आग्नेय्यां पातु कौमारी महालक्ष्मीश्च नैर्-ऋते ॥ ११ ॥<br>
वायव्यां पातु चामुण्डा इन्द्राणी पातु ईशके ।<br>
जले पातु महामाया पृथिव्यां सर्वमङ्गला ।<br>
आकाशे पातु वरदा सर्वत्र भुवनेश्वरी ॥ १२ ॥<br>
इदन्तु कवचं देव्या देवानामपि दुर्लभम् ।<br>
पठेत्प्रातः समुत्थाय शुचिः प्रयतमानसः ॥ १३ ॥<br>
नाधयो व्याधयस्तस्य न भयञ्च क्वचिद्भवेत् ।<br>
न च मारीभयं तस्य पातकानां भयं तथा ॥ १४ ॥<br>
न दारिद्र्यवशं गच्छेत् तिष्ठेन्मृत्युवशे न च ।<br>
गच्छेच्छिवपुरं देवि सत्यं सत्यं वदामि ते ॥ १५ ॥<br>
इदं कवचमज्ञात्वा श्रीविद्यां यो जपेत् प्रिये ।<br>
स नाप्नोति फलं तस्य प्राप्नुयाच्छस्त्रघातनम् ॥ १६ ॥</p>
<p>इति सिद्धयामले श्रीविद्याकवचं समाप्तम् ।</p>
<p>अथ महात्रिपुरसुन्दरीकवचम् ।</p>
<p>देव्युवाच -</p>
<p>भगवन् देवदेवेश लोकानुग्रहकारक ।<br>
त्वत्प्रसादान्महादेव श्रुता मन्त्रान्त्वनेकधा ॥ १ ॥<br>
साधनं विविधं देव कीलकोद्धारणं तथा ।<br>
शापादिदूषणोद्धारः श्रुतस्त्वत्तो मया प्रभो ॥ २ ॥<br>
राजराजेश्वरी देव्याः कवचं सूचितं मयि ।<br>
श्रोतुमिच्छामि त्वत्तस्तत्कथयस्व मयि प्रभो ॥ ३ ॥</p>
<p>ईश्वर उवाच -</p>
<p>लक्षवार सहस्राणि वारितासि पुनः पुनः ।<br>
स्त्रीस्वभावात्पुनर्देवि पृच्छसि त्वं मयि प्रिये ॥ ४ ॥<br>
अत्यन्तगुह्यं कवचं सर्वकामफलप्रदम् ।<br>
प्रीतये तव देवेशि कथयामि शृणुष्व तत् ॥ ५ ॥<br>
अस्य राजराजेश्वरी-श्रीमहात्रिपुरसुन्दरीषोडशीविद्याकवचस्य<br>
महादेव-ऋषिः प्रस्तारपक्तिच्छन्दो राजराजेश्वरी-<br>
महात्रिपुरसुन्दरी देवता पुरुषार्थसाधने विनियोगः ॥ ६ ॥<br>
पूर्वे मां भैरवी पातु बाला मां पातु दक्षिणे ।<br>
मालिनी पश्चिमे पातु त्रासिनी तूत्तरेऽवतु ॥ ७ ॥<br>
ऊर्ध्वं पातु महादेवी महात्रिपुरसुन्दरी ।<br>
अधस्तात्पातु देवेशी पातालतलवासिनी ॥ ८ ॥<br>
आधारे वाग्भवः पातु कामराजन्तथा हृदि ।<br>
डामरः पातु मां नित्यं मस्तके सर्वकामदः ॥ ९ ॥<br>
ब्रह्मरन्ध्रे सर्वगात्रे छिद्रस्थाने च सर्वदा ।<br>
महाविद्या भगवती पातु मां परमेश्वरी ॥ १० ॥<br>
ऐं क्लीं ललाटे मां पायात् ह्रीं ब्लूं सः पातु नेत्रयोः ।<br>
नासायां कर्णयोश्चैव द्रां द्रैं द्रां द्रीं चिबुके तथा ।<br>
सौः पातु च गले सह्रीं हृदये नाभिदेशके ॥ ११ ॥<br>
कलह्रीं क्लीं स्त्रीं गुह्यदेशे सह्रीञ्च पातुपादयोः ।<br>
सहह्रीं मां सर्वतः पातु सक्लीं पातु च सन्धिषु ॥ १२ ॥<br>
जले स्थलेतथाकाशे दिक्षु राजगृहे तथा ।<br>
हूं क्षे मां त्वरिता पातु सह्रीं सक्लीं मनोभवा ॥ १३ ॥<br>
हंसः पायान्महादेवी परं निष्कलदेवता ।<br>
विजया मङ्गला दूती कल्याणी भगमालिनी ।<br>
ज्वाला च मालिनी नित्या सर्वदा पातु मां शिवा ॥ १४ ॥<br>
इत्येवं कवचं देवि देवानामपि दुर्लभम् ।<br>
तव प्रीत्या मया ख्यातं गोपनीयं प्रयत्नतः ॥ १५ ॥<br>
इदं रहस्यं परमं गुह्याद्गुह्यतरं प्रिये ।<br>
धन्यं यशस्यमायुष्यं भोगमोक्षप्रदं शिवम् ॥ १६ ॥<br>
दुःस्वप्ननाशनं पुंसां नरनारीवशङ्करम् ।<br>
आकर्षणकरं देवि स्तम्भोच्चाटकरं शिवे ॥ १७ ॥<br>
इदं कवचमज्ञात्वा राजराजेश्वरी शिवाम् ।<br>
योऽर्चयेद्योगिनीवृन्दैः स भक्ष्यो नात्र संशयः ॥ १८ ॥<br>
न तस्य मन्त्रसिद्धिः स्यात् कदाचिदिपि शङ्करि ।<br>
इहलोके च द्रारिद्र्यं रोगदुःखभयानि च ।<br>
परत्र नरकं गत्वा पशुयोनिमवाप्नुयात् ।<br>
तस्मादेतत् सदाभ्यस्येदधिकारी भवेत् ततः ॥ १९ ॥<br>
मद्वक्त्रनिर्गतमिदं कवचं सुपुण्यं, पूजाविधेश्च पुरतो<br>
विधिना पठेद्यः ।<br>
सौभाग्यभोगललितानि शुभानि भुक्त्वा, देव्याः पदं भजति<br>
तत्पुनरन्तकाले ॥ २० ॥</p>
<p>इति कुलानन्द संहितायां त्रिपुरसुन्दरीषोडशीविद्या कवचं<br>
समाप्तम् ।</p>
<p>अथ प्राचण्डचण्डिका-स्तोत्रम् ।</p>
<p>नाभौ शुद्धसरोजरक्तविलसद्बन्धूकपुष्पारुणं,<br>
भास्वद्भास्करमण्डलं तदुदरे तद्योनिचक्रं महत् ।<br>
तन्मध्ये विपरीतमैथुनरतप्रद्युन्म तत्कामिनी पृष्ठस्थां<br>
तरुणार्क कोटिविलसत्तेजः स्वरूपां शिवाम् ॥ १ ॥<br>
वामे छिन्नशिरोधरां तदितरे पाणौ महत्कर्तृकां<br>
प्रत्यालीढपदां दिगन्तवसनामुन्मुक्तकेशव्रजाम् ।<br>
छिन्नात्मीयशिरः समुल्लसदसृग्धारां पिबन्तीं परां,<br>
बालादित्यसमप्रकाशविलसन्नेत्रत्रयोद्भासिनीम् ॥ २ ॥<br>
वामादन्यत्र नालं बहुबहुलगलद्रक्तधाराभिरुच्चैः ।<br>
पायन्तीमस्थिभूषां करकमललसत्कर्तृकामुग्ररूपाम् ।<br>
रक्तामारक्तकेशीमपगतवसनां वर्णिनीमात्मशक्तिं,<br>
प्रत्यालीढोरुपादामरुणितनयनां योगिनीं योगनिद्राम् ॥ ३ ॥<br>
दिग्वस्त्रां मुक्तकेशीं प्रलयघनघटाघोररूपां<br>
प्रचण्डां<br>
दंष्ट्रादुष्प्रेक्ष्यवक्त्रोदरविवरलसल्लोलजिह्वाग्रभासाम् ।<br>
विद्युल्लोलाक्षियुग्मां हृदयतटलसद्भोगिभीमां सुमूर्त्तिं<br>
सद्यश्छिन्नात्मकण्ठ-प्रगलितरुधिरैर्डाकिनीं वर्द्धयन्तीम् ॥ ४ ॥<br>
ब्रह्मेशानाच्युताद्यैः शिरसि<br>
विनिहितामन्दपादारविन्दैरात्मज्ञैर्योगिमुख्यैः प्रतिदिनमनिशं<br>
चिन्तिताचिन्त्यरूपाम् ।<br>
संसारे सारभूतां त्रिभुवनजननीं छिन्नमस्तां<br>
प्रशस्तामिष्टां तामिष्टदात्रीं कलिकलुषहरां चेतसा चिन्तयामि<br>
॥ ५ ॥<br>
उत्पत्तिस्थितिसंहृतीर्घटयितुं धत्ते त्रिरूपां तनुं<br>
त्रैगुण्यार्जगतो यदीयविकृतिर्ब्रह्माच्युतः शूलभृत् ।<br>
तामाद्यां प्रकृतिं स्मरामि मनसा सर्वार्थसंसिद्धये,<br>
यस्याः स्मेरपदारविन्दुयुगले लाभं भजन्तेऽमराः ॥ ६ ॥<br>
अलिपिशितपरस्त्री-योगपूजापरोऽहं,<br>
बहुविधजनभावारम्भसम्भावितोऽहम् ।<br>
पशुजनविरतोऽहं भैरवीसंस्थितोऽहं गुरुचरणपरोऽहं<br>
भैरवोऽहं शिवोऽहम् ॥ ७ ॥<br>
इदं स्तोत्रं महापुण्यं ब्रह्मणा भाषितं पुरा ।<br>
सर्वसिद्धिप्रदं साक्षान्महापातकनाशनम् ॥ ८ ॥<br>
यः पठेत् प्रातरुत्थाय देव्याः सन्निहितोऽपि वा ।<br>
तस्य सिद्धिर्भवेद्देवि वाञ्छितार्थप्रदायिनी ॥ ९ ॥<br>
धनं धान्यं सुतं जायां हयं हस्तिनमेव च ।<br>
वसुन्धरां महाविद्यामष्टौ सिद्धीर्भवेद्ध्रुवम् ॥ १० ॥<br>
वैयाघ्राजिनरञ्जितस्वजघने रम्ये प्रलम्बोदरे<br>
खर्वेऽनिर्वचनीयपर्वसुभगे मुण्डावली मण्डिते ।<br>
कर्त्रीं कुन्दरुचिं विचित्रललितां ज्ञानं दधाने पदे,<br>
मातर्भक्तजनानुकम्पिनि महामायेऽस्तु तुभ्यं नमः ॥ ११ ॥</p>
<p>इति प्रचण्डचण्डिकास्तोत्रं समाप्तम् ।</p>
<p>अथ प्रचण्डचण्डिकाकवचम् ।</p>
<p>देव्युवाच -</p>
<p>कथिताच्छिन्नमस्ताया या या विद्याः सुगोपिताः ।<br>
त्वया नाथेन जीवेश श्रुताश्चाधिगता मया ॥ १ ॥<br>
इदानीं श्रोतुमिच्छामि कवचं पूर्वसूचितम् ।<br>
त्रैलोक्यविजयं नाम कवचं कथ्यतां प्रभो ॥ २ ॥</p>
<p>भैरव उवाच -</p>
<p>शृणु वक्ष्यामि देवेशि सर्वदेवनमस्कृते ।<br>
त्रैलोक्य विजयं नाम कवचं सर्वमोहनम् ॥ ३ ॥<br>
सर्वविद्यामयं साक्षात्सुरासुरजयप्रदम् ।<br>
धारणात् पठनादीशस्त्रैलोक्यविजयी विभुः ॥ ४ ॥<br>
ब्रह्मा नारायणो रुद्रो धाराणात्पठनाद्यतः ।<br>
कर्ता पाता च संहर्ता भुवनानां सुरेश्वरि ॥ ५ ॥<br>
न देयं परशिष्येभ्योह्य भक्तेभ्योपि विशेषतः ।<br>
देयं शिष्याय भक्ताय प्राणेभ्योप्यधिकाय च ॥ ६ ॥<br>
देव्याश्चच्छिन्नमस्तायाः कवचस्य च भैरवः ।<br>
ऋषिर्विराट् छन्दस्तु देवता च्छिन्नमस्तका ॥ ७ ॥<br>
त्रैलोक्यविजये मुक्तौ विनियोगः प्रकीर्त्तितः ।<br>
हूङ्कारो मे शिरः पातु छिन्नमस्ता बलप्रभा ॥ ८ ॥<br>
ह्रां ह्रूम् ऐं त्र्यक्षरी पातु भालं वक्त्रं दिगम्बरी ।<br>
श्रीं ह्रीं हूम् ऐं दृशौ पातु मुण्डकत्रीधरापि सा ॥ ९ ॥<br>
सा विद्या प्रणवाद्यन्ता श्रुतियुग्मं सदाऽवतु ।<br>
वज्रवैरोचनीये हुं फट् स्वाहा च ध्रुवादिका ॥ १० ॥<br>
घ्राणं पातु छिन्नमस्तामुण्डकर्तृविधारिणी ।<br>
श्रीमायाकूर्चवाग्बीजैर्वज्रवैरोचनीये हूम् ॥ ११ ॥<br>
हूं फट् स्वाहा महाविद्या षोडशी ब्रह्मरूपिणी ।<br>
स्वपार्श्वेवर्णी चासृग्धारां पाययन्ती मुदा ॥ १२ ॥<br>
वदनं सर्वदा पातु छिन्नमस्ता स्वशक्तिका ।<br>
मुण्डकर्तृधरा रक्ता साधकाभीष्टदायिनी ॥ १३ ॥<br>
वर्निनी डाकिनीयुक्ता सापि मामभितोऽवतु ।<br>
रमाद्या पातु जिह्वां च लज्जाद्या पातु कण्ठकम् ॥ १४ ॥<br>
कूर्चाद्या हृदयं पातु वागाद्या स्तनयुग्मकम् ।<br>
रमया पुटिता विद्या पाश्वौं पातु सुरेश्वरी ॥ १५ ॥<br>
मायया पुटिता पातु नाभिदेशे दिगम्बरी ।<br>
कूर्चेन पुटिता देवी पृष्ठदेशे सदावतु ॥ १६ ॥<br>
वाग्बीजपुटिता चैषा मध्यं पातु सशक्तिका ।<br>
ईश्वरी कूर्चवाग्बीजैर्वज्रवैरोचनीये हूम् ॥ १७ ॥<br>
हूं फट् स्वाहा महाविद्या कोटिसूर्यसमप्रभा ।<br>
छिन्नमस्ता सदा पायादूरुयुग्मं सशक्तिका ॥ १८ ॥<br>
ह्रीं ह्रूं वर्णिनी जानुं श्रीं ह्रीं हूं च डाकिनी पदम् ।<br>
सर्वविद्यास्थिता नित्या सर्वाङ्गं मे सदावतु ॥ १९ ॥<br>
प्राच्यां पायादेकलिङ्गा योगिनी पावकेऽवतु ।<br>
डाकिनी दक्षिणे पातु श्रीमहाभैरवी च माम् ॥ २० ॥<br>
नै-ऋत्यां सततं पातु भैरवी पश्चिमेऽवतु ।<br>
इन्द्राक्षी पातु वायव्येऽसिताङ्गी चोत्तरे ॥ २१ ॥<br>
संहारिणी सदा पातु शिवकोणे सकर्तृका ।<br>
इत्यष्ट शक्तयः पान्तु दिग्विदिक्षु सकर्तृकाः ॥ २२ ॥<br>
क्रीं क्रीं क्रीं पातु मां पूर्वे हूं हूं मां पातु पावके ।<br>
ह्रीं ह्रीं मां दक्षिणे पातु दक्षिणे कालिकेऽवतु ॥ २३ ॥<br>
क्रीं क्रीं क्रीं चैव नैर्-ऋत्यां ह्रूं ह्रूं च मां<br>
पश्चिमेऽवतु ।<br>
हूं हूं पातु मरुत्कोणे स्वाहा पातु सदोत्तरे ॥ २४ ॥<br>
महाकाली खड्गहस्ता शिवकोणे सदावतु ।<br>
तारो माया वधूः कूर्चं फट्कारोऽयं महामनुः ॥ २५ ॥<br>
खड्गकर्तृधरा तारा चोर्ध्वदेशं सदावतु ।<br>
ह्रीं स्त्रीं हूं फट् च पाताले मां पातु चैकजटा सती ।<br>
तारा तु सहिता खेऽव्थान्महानीलसरस्वती ॥ २६ ॥<br>
इति ते कथितं देव्याः कवचं मन्त्रविग्रहम् ।<br>
यद्धृत्वा पठनाद्भीमः क्रोधाख्यो भैरवः स्मृतः ॥ २७ ॥<br>
सुरासुरमुनीन्द्राणां कर्ता हर्ता भवेत्स्वयम् ।<br>
यस्याज्ञया मधुमती याति सा साधकान्तिकम् ॥ २८ ॥<br>
भूतिन्याद्याश्च डाकिन्यो यक्षिण्याद्याश्च खेचराः ।<br>
आज्ञां गृह्णन्ति तास्तस्य कवचस्य प्रसादतः ॥ २९ ॥<br>
एतदेव परं ब्रह्मकवचं मन्मुखोदितम् ।<br>
देवीमभ्यर्च्य गन्धाद्यैर्मूलेनैव पठेत् सकृत् ॥ ३० ॥<br>
सम्वत्सरकृतायास्तु पूजायाः फलमाप्नुयात् ।<br>
भूर्जे विलिखिञ्चैतत्गुटिकां काञ्चनस्थिताम् ॥ ३१ ॥<br>
धारयेद्दक्षिणे बाहौ कण्ठे वा यदि वाग्यतः ।<br>
सर्वैश्वर्युतौ भूत्वा त्रैलोक्यं वशमानयेत् ॥ ३२ ॥<br>
तस्य गेहे वसेल्लक्ष्मीर्वाणी च वदनाम्बुजे ।<br>
ब्रह्मास्त्रादीनि शस्त्राणि तद्गात्रे यान्ति सौम्यताम् ॥ ३३ ॥<br>
इदं कधचमज्ञात्वा यो भजेच्छिन्नमस्तकाम् ।<br>
सोपि शस्त्रप्रहारेण मृत्युमाप्नोति सत्वरम् ॥ ३४ ॥</p>
<p>इति भैरवतन्त्रे छिन्नमस्ताकवचं समाप्तम् ।</p>
<p>अथ श्यामास्तोत्रम् ।</p>
<p>कर्पूरं मध्यमात्यस्वरपरिरहितं सेन्दुवामाक्षियुक्तं बीजं<br>
ते मातरेतत्त्रिपुरहरवधूः त्रिःकृतं ये जपन्ति ।<br>
तेषां गद्यानि पद्यानि च मुखकुहरादुल्लसन्त्येव वाचः<br>
स्वच्छन्दं ध्वान्तधाराधररुचिरुचिरे सर्वसिद्धिं गतानाम् ॥ १ ॥<br>
ईशानः सेन्दुवामश्रवणपरिगतो बीजमन्यन्महेशि द्वन्द्वचेता<br>
मन्दचेता यदि जपति जनो वारमेकं कदाचित् ।<br>
जित्वा वाचामधीशं धनदमपि चिरं<br>
मोहयन्त्यन्नम्बुजाक्षीवृन्दं चन्द्रार्द्धचूडे प्रभवति स<br>
महाघोररावावतंसे ॥ २ ॥<br>
ईशो वैश्वानरस्थः शशिधरविलसद्वामनेत्रेण युक्तो बीजं ते<br>
द्वन्द्वमन्यद्विगलितचिकुरे कालिके ये जपन्ति ।<br>
द्वेष्टारं घ्नन्ति ते च त्रिभुवनमपि ते वश्यभावं नयन्ति<br>
सृक्कद्वन्द्वास्रधाराद्वयधरवदने दक्षिणे कालिकेति ॥ ३ ॥<br>
ऊर्ध्वे वामे कृपाणं करकमलतले छिन्नमुण्डं तथाधः<br>
सव्येऽभीतिं वरं च विजगदघहरे दक्षिणे कालिके च ।<br>
जप्त्वैतन्नाम ये वा तव मनुविभवं धारयन्त्येतदम्ब<br>
तेषामष्टौ करस्थाः प्रकटितवदने सिद्धयस्त्र्यम्बकस्य ॥ ४ ॥<br>
वर्गाद्यं वह्निसंस्थं विधुरतिवलितं तत्त्रयं कूर्चयुग्मं<br>
लज्जाद्वन्द्वं च पश्चात् स्मितमुखि त्वदधष्टद्वयं योजयित्वा ।<br>
मातर्ये ये जपन्ति स्मरहरमहिले भावयन्तः स्वरूपं ते<br>
लक्ष्मीलास्यलीलाकमलदलदृशः कामरूपा भवन्ति ॥ ५ ॥<br>
प्रत्येकं वा द्वयं वा त्रयमापि च परं बीजमत्यन्तगुह्यं<br>
त्वन्नाम्ना योजयित्वा सकलमपि सदा भावयन्तो जपन्ति ।<br>
तेषां नेत्रारविन्दे विहरति कमलावक्त्र शुभ्रांशुबिम्बे वाग्देवी<br>
दिव्यमुण्डस्रगतिशयलसत्कण्ठपीनस्तनाढ्ये ॥ ६ ॥<br>
गतासूनां बाहुप्रकरकृतकाञ्ची परिलसन्नितम्बां दिग्वस्त्रां<br>
त्रिभुवनविधात्रीं त्रिनयनाम् ।<br>
श्मशानस्थे तल्पे शवहृदि महाकालसुरतप्रयुक्तां त्वां<br>
ध्यायञ्जननि जडचेता अपि कविः ॥ ७ ॥<br>
शिवाभिर्घोराभिः शवनिवहमुण्डास्थिनिकरैः परं<br>
सङ्कीर्णायां प्रकटितचितायां हरवधूम् ।<br>
प्रविष्टां सन्तुष्टामुपरि सुरतेनातियुवतीं सदा त्वां ध्यायन्ति<br>
क्वचिदपि न तेषां परिभवः ॥ ८ ॥<br>
वदामस्ते किं वा जननि वयमुच्चैर्ज्जडधियो न धाता नापीशो<br>
हरिरपि न ते वेत्ति परम् ।<br>
तथापि त्वद्भक्तिर्मुखरयति चास्माकमसिते तदेतत्क्षन्तव्यं न<br>
खलु पशुरोषः समुचितः ॥ ९ ॥<br>
समन्तादापीनस्तन-जघनधृग्यौवनवतीरता-सक्तो नक्तं यदि<br>
जपति भक्तस्तव मनुम् ।<br>
विवासास्त्वां ध्यायन्गलित चिकुरस्तस्य वशगाः समस्ताः<br>
सिद्धुघा भुवि चिरतरं जीवति कविः ॥ १० ॥<br>
समाः सुस्थीभूतां जपति विपरीतां यदि सदा विचिन्त्य त्वां<br>
ध्यायन्नतिशयमहाकालसुरताम् ।<br>
तदा तस्य क्षोणीतलविहरमाणस्य विदुषः कराम्भोजे वश्या<br>
हरवधुसिद्धिनिवहाः ॥ ११ ॥<br>
प्रसूते संसारं जननि भगवति पालयति च समस्तं क्षित्यादि<br>
प्रलयसमये संहरति च ।<br>
अतस्त्वं धातापि त्रिभुवनपतिः श्रीपतिरहो महेशोऽपि प्रायः<br>
सकलमपि किं स्तौमि भवतीम् ॥ १२ ॥<br>
अनेके सेवन्ते हरगृहिणी गीर्वाणनिवहा विमूढान्ते मातः किमपि<br>
नहि जानन्ति परमम् ।<br>
समाराध्यामाद्यां हरिहरविरञ्च्यादिविबुधैः प्रपन्नोऽस्मि<br>
स्वैरं रतिरसमहानन्दनिरताम् ॥ १३ ॥<br>
धरित्री कीलालं शुचिरपि समीरोऽपि गगनं त्वमेका कल्याणी<br>
गिरिशरमणी कालि सकलम् ।<br>
स्तुतिः का ते मातस्तव करुणया मामगतिकं प्रसन्ना त्वं भूया<br>
भवमनु न भूयान्मम मनुः ॥ १४ ॥<br>
श्मशानस्थः स्वस्थो गलितचिकुरो दिक्पटधरः सहस्रं<br>
त्वर्काणां निजगलितवीर्येण कुसुमम् ।<br>
जपनन्स्त्वत्प्रत्येकं मनुमपि तव ध्याननिरतो महाकालि स्वैरं स<br>
भवति धरित्रीपरिवृढः ॥ १५ ॥<br>
गृहे सम्मार्ज्जन्या परिगलित वीर्यं हि कुसुमं समूलं<br>
मध्याह्ने वितरति चितायां कुजदिने ।<br>
समुच्चार्य प्रेम्णा मनुमपि सकृत्कालि सततं गजारूढो याति<br>
क्षितिपरिवृढः सत्कविवरः ॥ १६ ॥<br>
स्वपुष्पैराकीऋणं कुसुमधनुषो मन्दिरमहो पुरो ध्यायं यदि<br>
ध्यायं जपति भक्तस्तव मनुम् ।<br>
स गन्धर्वश्रेणीपतिरिव कवित्वामृतनदीनदेनः पर्यन्ते<br>
परमपदलीनः प्रभवति ॥ १७ ॥<br>
त्रिपञ्चारे पीठे शवशिवहृदि स्मेरवदनां<br>
महाकालेनोच्चैर्मदनरसलावण्यनियताम् ।<br>
समासक्तो नक्तं स्वयमपि रतानन्दनिरतो जनो यस्त्वा ध्यायेदपि<br>
जननि स स्यात् स्मरहरः ॥ १८ ॥<br>
सलोमास्थि स्वैरं फललमपि मार्ज्जारमपि ते परं चौष्ट्रं<br>
मैषं नरमहिषयोच्छागमपि वा ।<br>
बलिं ते पूजायामपि वितरतां मर्त्यवसतां सतां सिद्धिः सर्वा<br>
प्रतिपदमपूर्वा प्रभवति ॥ १९ ॥<br>
वशी लक्षं मन्त्रं प्रजपति हविष्याशनरतो दिवा<br>
मातर्युष्मच्चरणयुगलध्याननिपुणः ।<br>
परं नक्तं नग्नो निधुवनविनोदेन च मनुं जपेल्लक्षं<br>
सम्यक्स्मरहरसमानः क्षितितले ॥ २० ॥<br>
इदं स्तोत्रं मातस्तव मनुसमुद्धारणजनुः स्वरूपाख्यं<br>
पादाम्बुजयुगल पूजाविधियुतम् ।<br>
निशार्द्धे वा पूजासमय अथवा यस्तु पठति प्रलापस्तस्यापि<br>
प्रसरति कवित्वामृतरसः ॥ २१ ॥<br>
कुरङ्गाक्षीवृन्दस्तमनुसरति प्रेमतरलं वशस्तस्य क्षौणीपतिरपि<br>
कुबेरप्रतिनिधिः ।<br>
रिपुः कारागारं कलयति च तत्केलिकलया चिरं जीवनन्मुक्तः स<br>
भवति सुभक्तः प्रतिजनुः ॥ २२ ॥</p>
<p>इति महाकालविरचितं श्यामास्तोत्रं समाप्तम् ।</p>
<p>अथास्याः कवचम् ।</p>
<p>भैरव्युवाच -</p>
<p>कालीपूजा श्रुता नाथ भावाश्च विविधाः प्रभो ।<br>
इदानीं श्रोतुमिच्छामि कवचं पूर्वसूचितम् ॥ १ ॥<br>
त्वमेव स्रष्टा पाता च संहर्ता च त्वमेव हि ।<br>
त्वमेव शरणं नाथ पाहि मा दुःखसङ्कटात् ॥ २ ॥</p>
<p>भैरव उवाच -</p>
<p>रहस्यं शृणु वक्ष्यामि भैरवी प्राणवल्लभे ।<br>
श्रीजगन्मङ्गलं नाम कवचं मन्त्रविग्रहम् ॥ ३ ॥<br>
पठित्वा धारयित्वा च त्रैलोक्यं मोहयेत्क्षणात् ।<br>
नारायणोऽपि यद्धृत्वा नारी भूत्वा महेश्वरम् ॥ ४ ॥<br>
योगेशं क्षोभमनयद्यद्धृत्वा च रघूत्तमः ।<br>
वरदृप्तान् जघानैव रावणादिनिशाचरान् ॥ ५ ॥<br>
यस्य प्रसादादीशोऽपि त्रैलोक्यविजयी विभुः ।<br>
धनाधिपः कुबेरोऽपि सुरेशोऽभूच्छचीपतिः ॥ ६ ॥<br>
एवं हि सकला देवाः सर्वसिद्धीश्वराः प्रिये ।<br>
श्रीजगन्मङ्गलस्यापि कवचस्य ऋषिः शिवः ॥ ७ ॥<br>
छन्दोऽनुष्टुप्देवता कालिका दक्षिणेरिता ॥ ८ ॥<br>
जगतां मोहने दुष्टविजये भुक्तिमुक्तिषु ।<br>
योषिदाकर्षणे चैव विनियोगः प्रकीर्त्तितः ॥ ९ ॥<br>
ॐ शिरो मे कालिका पातु क्रीङ्कारैकाक्षरी परा क्रीं क्रीं क्रीं मे<br>
ललाटं च कालिका खड्गधारिणी ॥ १० ॥<br>
हूं हूं पातु नेत्रयुग्मं ह्रीं ह्रीं पातु श्रुती मम ।<br>
दक्षिणे कालिका पातु घ्राणयुग्मं महेश्वरि ॥ ११ ॥<br>
क्रीं क्रीं क्रीं रसनां पातु ह्रूं ह्रूं पातु कपोलकम् ।<br>
वदनं सकलं पातु ह्रीं ह्रीं स्वाहा स्वरूपिणी ॥ १२ ॥<br>
द्वाविंशत्यक्षरी स्कन्धौ महाविद्या सुखप्रदा ।<br>
खड्गमुण्डधरा काली सर्वाङ्गमभितोऽवतु ॥ १३ ॥<br>
क्रीं हूं क्रीं त्र्यक्षरी पातु चामुण्डा हृदयं मम ।<br>
ऐं हूं ॐ ऐं स्तनद्वन्द्वं ह्रीं फट् स्वाहा ककुत्स्थलम् ॥ १४ ॥<br>
अष्टाक्षरी महाविद्या भुजौ पातु सकर्तृका ।<br>
क्रीं क्रीं हूं हूं ह्रीं ह्रीं करौ पातु षडक्षरी मम ॥ १५ ॥<br>
क्रीं नाभिं मध्यदेशं च दक्षिणे कालिकावऽतु ।<br>
क्रीं स्वाहा पातु पृष्ठं च कालिका सा दशाक्षरी ॥ १६ ॥<br>
क्रीं मे गुह्यं सदा पातु कालिकायै नमस्ततः ।<br>
सप्ताक्षरी महाविद्या सर्वतन्त्रेषु गोपिता ॥ १७ ॥<br>
ह्रीं ह्रीं दक्षिणे कालिका हूं हूं पातु कटिद्वयम् ।<br>
काली दशाक्षरी विद्या स्वाहा ममोरुयुग्मकम् ॥ १८ ॥<br>
ॐ ह्रीं क्रीं मे स्वाहा पातु कालिका जानुनि सदा ।<br>
काली हृदयविद्येयं चतुर्वर्गफलप्रदा ॥ १९ ॥<br>
क्रीं ह्रीं ह्रीं पातु सा गुल्फं दक्षिणे कालिकावतु ।<br>
क्रीं हूं ह्रीं स्वाहा पदं पातु चतुर्दशाक्षरी मम ॥ २० ॥<br>
खड्गमुण्डधरा काली वरदा भयहारिणी ।<br>
विद्याभिः सकलाभिः सा सर्वाङ्गमभितोऽवतु ॥ २१ ॥<br>
काली कपालिनी कुल्ला कुरुकुल्ला विरोधिनी ।<br>
विप्रचित्ता तथोग्रोग्रप्रभा दीप्ताघनत्विषा ॥ २२ ॥<br>
नीला घना बालाका च मात्रा मुद्रामिता च माम् ।<br>
एताः सर्वाः खड्गधरा मुण्डमाला विभूषणाः ॥ २३ ॥<br>
रक्षन्तु दिग्विदिक्षु मां ब्राह्मी नारायणी तथा ।<br>
माहेश्वरी च चामुण्डा कौमारी चापराजिता ॥ २४ ॥<br>
वाराही नारसिंही च सर्वाश्चामितभूषणाः ।<br>
रक्षन्तु स्वायुधैर्दिक्षु मां यथा तथा ॥ २५ ॥<br>
इति ते कथितं दिव्यं कवचं परमाद्भुतम् ।<br>
श्रीजगन्मङ्गलं नाम महाविद्यौघविग्रहम् ॥ २६ ॥<br>
त्रैलोक्याकर्षकं ब्रह्मन् कवचं मन्मुखोदितम् ।<br>
गुरुपूजां विधायाथ विधिवत् प्रपठेत् ततः ॥ २७ ॥<br>
कवचं त्रिः सकृद्वापि यावज्जीवं च वा पुनः ।<br>
एतच्छतार्द्धमावर्त्य त्रैलोक्यविजयी भवेत् ॥ २८ ॥<br>
त्रैलोक्यं क्षोभयत्येव कवचस्य प्रसादतः ।<br>
महाकविर्भवेन्मासात् सर्वसिद्धीश्वरो भवेत् ॥ २९ ॥<br>
पुष्पाञ्जलिं कालिकायै मूलेनैवार्पयेत् सकृत् ।<br>
शतवर्षसहस्राणां पूजायाः फलमाप्नुयात् ॥ ३० ॥<br>
भूर्जे विलिखितं चैतत्स्वर्णस्थं धारयेद्यदि ।<br>
शिखायां दक्षिणे बाहौ कण्ठे वा धारयेद्यदि ॥ ३१ ॥<br>
त्रैलोक्यं मोहयेत्क्रोधात्त्रैलोक्यं चूर्णयेत्क्षणात् ।<br>
पुत्रबान्धवान्श्रीमान्नानाविद्यानिधिभवेत् ॥ ३२ ॥<br>
ब्रह्मास्त्रादीनि शस्त्राणि तद्गात्रस्पर्शनात् ततः ।<br>
नाशमायान्ति या नारी वन्ध्या च मृतपुत्रिणी ॥ ३३ ॥<br>
कण्ठे वा वामबाहौ वा कवचस्य धारणात् ।<br>
बह्वपत्या जीववत्सा भवत्येव न संशयः ॥ ३४ ॥<br>
न देयं परशिष्येभ्यो ह्यभक्तेभ्यो विशेषतः ।<br>
शिष्येभ्यो भक्तियुक्तेभ्यश्चान्यथा मृत्युमाप्नुयात् ॥ ३५ ॥<br>
स्पर्द्धामुद्धूय कमलावाग्देवीमन्दिरे मुखे ।<br>
पौत्रान्तं स्थैर्यमास्थाय निवसत्येव निश्चितम् ॥ ३६ ॥<br>
इदं कवचमज्ञात्वा यो जपेत्कालिदक्षिणाम् ।<br>
शितलक्षं प्रजप्त्वापि तस्य मन्त्रो न सिद्ध्ययि ।<br>
सशस्त्रघातमाप्नोति सोचिरान्मृत्युमाप्नुयात् ॥ ३७ ॥</p>
<p>इति भैरवतन्त्रे भैरवभैरवीसंवादे कालीकल्पे श्यामाकवचं<br>
समाप्तम् ।</p>
<p>अथ तारास्तोत्रम् ।</p>
<p>मातर्नीलसरस्वति प्रणमतां सौभाग्यसम्पत्प्रदे<br>
प्रत्यालीढपदस्थिते शवहृदि स्मेराननाम्भोरुहे ।<br>
फुल्लेन्दीवर लोचने त्रिनयने कर्त्रीकपालोत्पले खड्गञ्चादधती<br>
त्वमेव शरणं त्वामीश्वरीमाश्रये ॥ १ ॥<br>
वाचामीश्वरि भक्तिकल्पलतिके सर्वार्थसिद्धीश्वरि<br>
गद्यप्राकृतपद्यजातरचनासर्वार्थसिद्धिप्रदे ।<br>
नीलेन्दीवरलोचनत्रययुते कारुण्यवारान्निधे<br>
सौभाग्यामृतवर्द्धनेन कृपया सिञ्च त्वमस्मादृशम् ॥ २ ॥<br>
खर्वेगर्वसमूहपूरिततनो सर्पादिवेषोज्वले<br>
व्याघ्रत्वक्परिवीतसुन्दरकटिव्याधूतघण्टाङ्किते ।<br>
सद्यः कृत्तगलद्रजः<br>
परिमिलन्मुण्डद्वयीमूर्द्धजग्रन्थिश्रेणिनृमुण्डदामललिते<br>
भीमे भयन्नाशय ॥ ३ ॥<br>
मायानङ्गविकाररूपललनाविन्द्वर्धचन्द्राङ्कितं<br>
हुम्फट्कारमयी त्वमेव शरणं मन्त्रात्मिके मादृशः ।<br>
मूर्तिस्ते जननि त्रिधामघटिता स्थूलाति सूक्ष्मा परा वेदनां न<br>
हि गोचरा कथमपि प्राप्तां नु तामाश्रये ॥ ४ ॥<br>
त्वत्पादाम्बुजसेवया सुकृतिनो गच्छन्ति सायुज्यतां तस्याः<br>
श्रीपरमेश्वरत्रिनयनब्रह्मादिसाम्यात्मनः ।<br>
संसाराम्बुधिमज्जने पटुतनुर्देवेन्द्रमुख्यान्सुरान् मातस्ते<br>
पदसेवने हि विमुहान् किं मन्दधीस्सेवते ॥ ५ ॥<br>
मातस्त्वत्पदपङ्कजद्वयरजोमुद्राङ्ककोटीरिणस्ते देवा जयसङ्गरे<br>
विजयिनो निःशङ्कमङ्के गताः ।<br>
देवोऽहं भुवने न मे सम इति स्पर्द्धां वहन्तः परे<br>
तत्तुल्यान्नियतं यथा शशिरवी नाशं व्रजन्ति स्वयम् ॥ ६ ॥<br>
त्वन्नामस्मरणात्पलायनपराद्रष्टुं च शक्ता न ते<br>
भूतप्रेतपिशाचराक्षसगणा यक्षाश्च नागाधिपाः ।<br>
दैत्या दानवपुङ्गवाश्च खेचरा व्याघ्रादिका जन्तवो डाकिन्यः<br>
कुपितान्तकाश्च मनुजान्मातः क्षणं भूतले ॥ ७ ॥<br>
लक्ष्मीः सिद्धगणाश्च पादुकमुखाः सिद्धास्तथा वैरिणां<br>
स्तम्भश्चापि वराङ्गने गजघटास्तम्भस्तथा मोहनम् ।<br>
मातस्त्वत्पदसेवया खलु नृणां सिध्यन्ति ते ते गुणाः क्लान्तिः<br>
कान्त मनोभवोत्र भवति क्षुद्रोऽपि वाचस्पतिः ॥ ८ ॥<br>
ताराष्टकमिदं पुण्यं भक्तिमान्यः पठेन्नरः ।<br>
प्रातर्मध्याह्नकाले च सायाह्ने नियतः शुचिः ॥ ९ ॥<br>
लभते कवितां विद्यां सर्वशास्त्रार्थविद्भवेत् ।<br>
लक्ष्मीमनश्वरां प्राप्य भुक्त्वा भोगान्यथेप्सितान् ।<br>
कीर्त्तिं कान्तिं च नेरुज्यं सर्वेषां प्रियतां व्रजेत् ।<br>
विख्यातिञ्चापि लोकेषु प्राप्यान्ते मोक्षमाप्नुयात् ॥ १० ॥</p>
<p>इति नीलतन्त्रे ताराष्टकं समाप्तम् ।</p>
<p>अथ ताराकवचम् ।</p>
<p>ईश्वर उवाच -</p>
<p>कोटितन्त्रेषु गोप्या हि विद्यातिभयमोचिनी ।<br>
दिव्यं हि कवचं तस्याः शृणुष्व सर्वकामदम् ॥ १ ॥<br>
ताराकवचस्याऽक्षोभ्य-ऋषिस्त्रिष्टुप्छन्दो भगवती तारा देवता<br>
सर्वमन्त्रसिद्धिसमृद्धये जपे विनियोगः ।<br>
प्रणवो मे शिरः पातु ब्रह्मरूपा महेश्वरी ।<br>
ह्रीङ्कार पातु ललाटे बीजरूपा महेश्वरी ॥ २ ॥<br>
स्त्रीङ्कारः सदा वदने लज्जारूपा महेश्वरी ।<br>
हूङ्कारः पातु हृदये भवानीशक्तिरूपधृक् ॥ ३ ॥<br>
फट्कारः पातु सर्वाङ्गे सर्वसिद्धि फलप्रदा ।<br>
खर्वा मां पातु देवेशीगण्डयुग्मे भयापहा ॥ ४ ॥<br>
लम्बोदरी सदा स्कन्धयुग्मे पातु महेश्वरी ।<br>
व्याघ्रचर्मावृता कट्यां पातु देवी शिवप्रिया ॥ ५ ॥<br>
पीनोन्नतस्तनी पातु पार्श्वयुग्मे महेश्वरी ।<br>
रक्तवर्तुलनेत्रा च कटिदशे सदावतु ॥ ६ ॥<br>
ललज्जिह्वा सदा पातु नाभौ मां भुवनेश्वरी ।<br>
करालास्या सदा पातु लिङ्गे देवी हरप्रिया ॥ ७ ॥<br>
पिङ्गोग्रैकजटा पातु जङ्घायां विघ्ननाशिनी ।<br>
प्रेतखर्परधरा देवी जानुचक्रे महेश्वरी ॥ ८ ॥<br>
नीलवर्णा सदा पातु जानुनी सर्वदा मम ।<br>
नागकुण्डलधरा देवी पातु पादयुगे ततः ॥ ९ ॥<br>
नागहारधरा देवी सर्वाङ्गं पातु सर्वदा ।<br>
नागकङ्कधरा देवी पातु प्रान्तरदेशतः ॥ १० ॥<br>
चतुर्भुजा सदा पातु गमने शत्रुनाशिनी ।<br>
खड्गहस्ता महादेवी श्रवणे पातु सर्वदा ॥ ११ ॥<br>
नीलाम्बरधरा देवी पातु मां विघ्ननाशिनी ।<br>
कर्तृहस्ता सदा पातु विवादे शत्रुमध्यतः ॥ १२ ॥<br>
ब्रह्मरूपधरा देवी सङ्ग्रामे पातु सर्वदा ।<br>
नागकङ्कणधरा देवी भोजने पातु सर्वदा ॥ १३ ॥<br>
शवकर्णा महादेवी शयने पातु सर्वदा ।<br>
वीरासनधरा देवी निद्रायां पातु सर्वदा ॥ १४ ॥<br>
धनुर्बाणधरा देवी पातु मां विघ्नसङ्कुले ।<br>
नागाञ्चितकटी पातु देवी मां सर्वकर्मसु ॥ १५ ॥<br>
छिन्नमुण्डधरा देवी कानने पातु सर्वदा ।<br>
चितामध्यस्थिता देवी मारणे पातु सर्वदा ॥ १६ ॥<br>
द्वीपिचर्मधरा देवी पुत्रदारधनादिषु ।<br>
अलङ्कारान्विता देवी पातु मां हरवल्लभा ॥ १७ ॥<br>
रक्षरक्ष नदीकुञ्जे हूं हूं फट् समन्विते ।<br>
बीजरूपा महादेवी पर्वते पातु सर्वदा ॥ १८ ॥<br>
मणिधरा वज्रिणि देवी महाप्रतिसरे तथा ।<br>
रक्षरक्ष हूं हूं ॐ ह्रीं स्वाहा महेश्वरी ॥ १९ ॥<br>
पुष्पकेतुराजार्हेति कानने पातु मां सर्वदा ।<br>
ॐ ह्रीं वज्रपुष्पे हूं फट् प्रान्तरे सर्वकामदा ॥ २० ॥<br>
ॐ पुष्पे पुष्पे महापुष्पे पातु पुत्रान्महेश्वरी ।<br>
हूं स्वाहा शक्तिसंयुक्ता दारान् रक्षतु सर्वदा ॥ २१ ॥<br>
ॐ आं हूं फट् स्वाहा महेशानी पातु द्यूते हरप्रिया ।<br>
ॐ ह्रीं सर्वविघ्नोत्सारिणी देवी विघ्नान्मां सदावतु ॥ २२ ॥<br>
ॐ पवित्रवज्रभूमे हूं फट् स्वाहासमन्विता ।<br>
पृथिव्यां पातु मां देवी सर्वविघ्नविनाशिनी ॥ २३ ॥<br>
ॐ आः सुरेखे वज्ररेखे हूं फट् स्वाहासमन्विता ।<br>
पाताले पातु मां देवी लाकिनीं नामसञ्ज्ञिका ॥ २४ ॥<br>
ह्रीङ्कारी पातु मां पूर्वे शक्तिरूपा महेश्वरी ।<br>
स्त्रीङ्कारो पातु देवेशी वधूरूपा महेश्वरी ॥ २५ ॥<br>
हूं स्वरूपा महादेवी पातु मां क्रोधरूपिणी ।<br>
फट् स्वरूपा महामाया उत्तरे पातु सर्वदा ॥ २६ ॥<br>
पश्चिमे पातु मां देवी फट् स्वरूपा हरपिर्या ।<br>
मध्ये मां पातु देवेशी हूं स्वरूपा नगात्मजा ॥ २७ ॥<br>
नीलवर्णा सदा पातु सर्वत्र वाग्भवा सदा ।<br>
भवानी पातु भवने सर्वैश्वर्यप्रदायिनी ॥ २८ ॥<br>
विद्यादानरता देवी पातु वक्त्रे सरस्वतौ ।<br>
शास्त्रे वादे च सङ्ग्रामे जले च विषमे गिरौ ॥ २९ ॥<br>
भीमरूपा सदा पातु श्मशाने भयनाविनी ।<br>
भूतप्रेतालये घोरे दुर्गा मां भीषणावतु ॥ ३० ॥<br>
पातु नित्यं महेशानि सर्वत्र शिवदूतिका ।<br>
कवचस्य च माहात्म्यं नाहं वर्षशतैरपि ॥ ३१ ॥<br>
शक्नोमि कथितुं देवि भवेत् तस्य फलं च यत् ।<br>
पुत्रदारेषु बन्धूनां सर्वदेशे च सर्वदा ॥ ३२ ॥<br>
न विद्यते भयं यस्य नृपपूज्यो भवेच्च सः ।<br>
शुचिर्भूत्वाऽशुचिर्वापि कवच सर्वकामदम् ॥ ३३ ॥<br>
प्रपठन् वा स्मरन्मर्त्यो दुःखशोकविवर्जितः ।<br>
सर्वशास्त्रे महेशानि कविराट् भवति ध्रुवम् ॥ ३४ ॥<br>
सर्ववागीश्वरो मर्त्यो लोकवश्यो धनेश्वरः ।<br>
रणे द्यूते विवादे च जयस्तत्र भवेद्ध्रुवम् ॥ ३५ ॥<br>
पुत्रपौत्रान्वितो मर्त्यो विलासी सर्वयोषिताम् ।<br>
शत्रवो दासतां यान्ति सर्वेषां वल्लभः सदा ॥ ३६ ॥<br>
गर्वी खर्वी भवत्येव वादी स्खलति दर्शनात् ।<br>
मृत्युश्च वश्यतां याति दासास्तस्यावनोभुजः ॥ ३७ ॥<br>
प्रसङ्गात्कथितं सर्वं कवचं सर्वकामदम् ।<br>
प्रपठन्वा स्मरन्मर्त्यः शापानुग्रहण क्षमः ॥ ३८ ॥<br>
आनन्दवृन्दसिन्धूनामधिपः कविराड्भवेत् ।<br>
सर्ववागीश्वरी मर्त्यो लोक वश्यः सदा सुखी ॥ ३९ ॥<br>
गुरोः प्रसादमासाद्य विद्यां प्राप्य सुगोपिताम् ।<br>
तत्रापि कवचं देवि दुर्लभं भवनत्रये ॥ ४० ॥<br>
गुरुर्देवो हरः साक्षात्पत्नी तस्य हरप्रिया ।<br>
अभेदेन भजेद्यस्तु तस्य सिद्धिरदूरतः ॥ ४१ ॥<br>
मन्त्राचारा महेशानि कथिताः पूर्ववत्प्रिये ।<br>
नाभौ ज्योतिस्तथा वक्त्रं हृदयोपरि चिन्तयेत् ॥ ४२ ॥<br>
ऐश्वर्यं सुकवित्वं च महावागीश्वरोनृपः ।<br>
नित्यं तस्य महेशानि महिलासङ्गञ्चरेत् ॥ ४३ ॥<br>
पञ्चाचाररतो मर्त्यः सिद्धो भवति नान्यथा ।<br>
शक्तियुक्तो भवेन्मर्त्यः सिद्धो भवति नान्यथा ॥ ४४ ॥<br>
ब्रह्माविष्णुश्च रुद्रश्च ये देवासुरमानुषाः ।<br>
तं दृष्ट्वा साधकं देवि लज्जायुक्ता भवन्ति ते ॥ ४५ ॥<br>
स्वर्गे मर्त्ये च पाताले ये देवाः सिद्धिदायकाः ।<br>
प्रशंसन्ति सदा देवि तं दृष्ट्वा साधकोत्तमम् ॥ ४६ ॥<br>
विघ्नात्मकाश्च ये देवाः स्वर्गे मर्त्ये रसातले ।<br>
प्रशंसन्ति सदा सर्वे तं दृष्ट्वा साधकोत्तमम् ॥ ४७ ॥<br>
इति ते कथितं देवि मया सम्यक्प्रकीर्त्तितम् ।<br>
भुक्तिमुक्तिकरं साक्षात्कल्पवृक्षस्वरूपकम् ॥ ४८ ॥<br>
आसाद्याद्यगुरुं प्रसाद्य य इदं कल्पद्रुमालम्बनं मोहेनापि<br>
मदेन वापि रहितो जाड्येन वा युज्यते ।<br>
सिद्धोऽसौ भुवि सर्वदुःखविपदां पारं प्रयात्यन्तको मित्रं<br>
तस्य नृपाश्च देवि विपदो नश्यन्ति तस्याशु च ॥ ४९ ॥<br>
तद्गात्रं प्राप्य शस्त्राणि ब्रह्मास्त्रादीनि वै भुवि ।<br>
माल्यानि कुसुमान्येव भवन्ति सुखदानि च ।<br>
तस्य गेहे स्थिरा लक्ष्मीर्वाणी वक्त्रे वसेद्ध्रुवम् ॥ ५० ॥<br>
इदं कवचमज्ञात्वा तारां यो भजते नरः ।<br>
अल्पायुर्निर्धनो मूर्खो भवत्येव न संशयः ॥ ५१ ॥<br>
लिखित्वा धारयेद्यस्तु कण्ठे वा मस्तके भुजे ।<br>
तस्य सर्वार्थसिद्धिः स्याद्यद्यन्मनसि वर्तते ॥ ५२ ॥<br>
गोरोचनाकुङ्कुमेन रक्तचन्दनकेन वा ।<br>
यावकैर्वा महेशानि लिखेन्मन्त्रं समाहितः ॥ ५३ ॥<br>
अष्टम्यां मङ्गलदिने चतुर्दश्यामथापि वा ।<br>
सन्ध्यायां देवदेवेशि लिखेद्यन्त्रं समाहितः ॥ ५४ ॥<br>
मघायां श्रवणायां वा रेवत्यां वा विशेषतः ।<br>
सिंहराशौ गते चन्द्रे कर्कटस्थे दिवाकरे ॥ ५५ ॥<br>
मीनराशौ गुरौ याते वृश्चिकस्थे शनैश्चरे ।<br>
लिखित्वा धारयेद्यस्तु उत्तराभिमुखो भवन् ॥ ५६ ॥<br>
श्मशाने प्रान्तरे वापि शून्यगारे विशेषतः ।<br>
निशायां यो लिखेद्यन्त्रं तस्य सिद्धिरचञ्चला ॥ ५७ ॥<br>
भूर्जे पत्रे लिखेन्मन्त्रं गुरुणा च महेश्वरि ।<br>
ध्यानधारणयोगेन धारयेद्यस्तु भक्तितः ॥ ५८ ॥<br>
अचिरात्तस्य सिद्धिः स्यान्नात्र कार्या विचारणा ॥ ५९ ॥</p>
<p>इति श्रीरुद्रयामले तन्त्रे उग्रताराकवचं समाप्तम् ।</p>
<p>अथ त्रैलोक्यमोहनं नाम ताराकवचम् ।</p>
<p>देव्युवाच -</p>
<p>तारापूजा श्रुता नाथ विद्याश्च सकलास्ततः ।<br>
साम्प्रतं श्रोतुमिच्छामि कवचं मन्त्रविग्रहम् ॥ १ ॥<br>
त्रैलोक्यमोहनं नाम सर्वापद्विनिवारकम् ।<br>
पुरैव सूचितं नाथ कृपया मे प्रकाशय ॥ २ ॥</p>
<p>भैरव उवाच -</p>
<p>देवदानव-विद्याधृक्पूजिते प्राणवल्लभे ।<br>
त्रैलोक्यमोहनं नाम श्रूयतां कवचं परम् ॥ ३ ॥<br>
सर्वविद्यामयं देवि सर्वमन्त्रमयं ध्रुवम् ।<br>
सर्वरक्षाकरं देवि सर्वविद्याप्रदायकम् ॥ ४ ॥<br>
वेदव्यासोऽपि यद्धृत्वा सर्वज्ञः पठनाद्यतः ।<br>
यद्धृत्वा पठनादीशस्त्रैलोक्यविजयी प्रभुः ।<br>
धनाधिपः कुबेरोऽपि देवाधिपः शचीपतिः ।<br>
पठनाद्धारणात् नित्यं यतः सर्वे दिगीश्वराः ।<br>
सर्वसिद्धियुताः सन्तः सर्वैश्वर्यमवाप्नुयुः ॥ ५ ॥<br>
अस्य प्रसादादीशोऽहं भैरवाणां सुरेश्वरि ।<br>
क्रोधाधिपो महाभीमो देवेषु कथितः प्रभुः ॥ ६ ॥<br>
न दद्यात् परशिष्येभ्यो दद्याच्छिष्येभ्य एव च ।<br>
अभक्तेभ्योऽपि पुत्रेभ्यो दत्त्वा मृत्युमवाप्नुयात् ॥ ७ ॥<br>
त्रैलोक्यमोहनस्यास्य कवचस्य ऋषिः शिवः ।<br>
छन्दो विराट् देवता च सोग्रतारा प्रकीर्त्तिता ।<br>
चतुर्वर्गेषु विद्यायां विनियोगः प्रकीर्त्तितः ॥ ८ ॥<br>
ॐ ह्रीं स्त्रीं मे शिरः पातु हूं फट् पातु ललाटकम् ।<br>
सार्द्धपञ्चाक्षरी तारा पायान्नेत्रयुगं मम ॥ ९ ॥<br>
ॐ ह्रीं स्त्रीं हूं श्रूती पायान्नमः पातु च नासिकाम् ।<br>
तारा षडक्षरी पायाद्वदनं मुण्डभूषणा ॥ १० ॥<br>
ह्रीं स्त्रीं हूं फट् वदनं पातु जिह्वां पातु महेश्वरी ।<br>
ह्रीं स्त्रीं हूं मे गलं पायात्सापि नीलसरस्वती ॥ ११ ॥<br>
स्त्रीं स्कन्धौ पातु नियतं तारैकाक्षररूपिणी ।<br>
हूं घाटां मे सदा पातु बीजैकाक्षररूपिणी ॥ १२ ॥<br>
ऐं ह्रीं स्त्रीं हूञ्च फट् पायाद्वाक्तारा मे भूजद्वयम् ।<br>
श्रीं ह्रीं स्त्रीं हूं च फट् पायात्श्रीतारा मे स्तनद्वयम् ॥ १३ ॥<br>
ह्रीं ह्रीं स्त्रीं हूञ्च फट् पायात्तारा च हृदयं मम ।<br>
हूं ह्रीं स्त्रीं हूञ्च फट् बीजं तारा पृष्ठं सदावतु ॥ १४ ॥<br>
क्लीं ह्रीं स्त्रीं हूञ्च फट् पायात्पार्श्वौ कामस्वरूपिणी ।<br>
ॐ ह्रीं स्त्रीं हूं नमः पायात्महाषडक्षरी ॥ १५ ॥<br>
ऐं सौः ॐ ऐं ह्रीं फट् स्वाहा कटिदेशं सदाऽवतु ।<br>
अष्टाक्षरी महाविद्या साक्षाद्ब्रह्मस्वरूपिणी ।<br>
खं हूं हौं ॐ ऐं श्रीं ह्रीं सा गुह्यदेशं सदाऽवतु ।<br>
सप्ताक्षरी चोग्रतारा मूलविद्यास्वरूपिणी ॥ १६ ॥<br>
ॐ ह्रीं हां हूं नमस्तारायै सकलपदन्ततः ।<br>
दुस्तरः तारयपदं तारय प्रणवद्वयम् ।<br>
स्वाहेति च महाविद्या जानुनी सर्वदाऽवतु ॥ १७ ॥<br>
ऐं सौः ॐ ऐं क्लीं फट् स्वाहा जङ्घे पातु परात्मिका ।<br>
ॐ ह्रीं स्त्रीं हूञ्च फट् तारा हंसाद्यन्ता नवाक्षरी ।<br>
महोग्रतारा पादौ मे पातु मे नित्यं महेश्वरी ॥ १८ ॥<br>
ऐं ह्रीं श्रीं ह्सौः स्हौः वद वद वाग्वादिनी च ।<br>
कामबीजत्रयं नीलसरस्वतीस्वरूपकम् । ऐम् ऐम् ऐं काहि काहि<br>
कलरीं स्वाहेति सर्वदा ।<br>
चतुस्त्रींशल्लिपिमयी पातु ताराखिलं वपुः ॥ १९ ॥<br>
इन्द्रो वामाक्षियुक्पृथ्वी सरस्वत्यनलप्रिया ।<br>
कूर्चाद्यन्ता पातु चोर्ध्वं मूलविद्यादशाक्षरी ॥ २० ॥<br>
तारां माया वधूः कूर्चं काली कामकला ततः ।<br>
उग्रतारे भगं कामः परा लक्ष्मीः शिवाङ्कुशौ ।<br>
सा महाषोडशी प्रोक्ता तारादेव्या मयाधुना ।<br>
विधिवद्ग्रहणादस्या मृत्युं मृत्युपथं नयेत् ॥ २१ ॥<br>
एषा विद्या मया गुप्ता तन्त्रादियामलेषु ।<br>
साम्प्रतं कथिता तुभ्यं कवचाङ्गतया प्रिये ॥ २२ ॥<br>
इति ते कथितं देवि गुह्याद्गुह्यतरं परम् ।<br>
त्रैलोक्यमोहनं नाम कवचं मन्त्रविग्रहम् ॥ २३ ॥<br>
ब्रह्मविद्यामयं भद्रे केवलं ब्रह्मरूपिणम् ।<br>
मन्त्रविद्यामयञ्चैत्कवचं मन्मुखोदितम् ।<br>
गुरुमभ्यर्च विधिवत्कवचं प्रपठेद्यदि ।<br>
त्रिः सकृद्वा यथा ज्ञानं भैरवस्तत्क्षणाद्भवेत् ॥ २४ ॥<br>
सर्वपापविनिर्मुक्तः कुलकोटीः समुद्धरेत् ।<br>
गुरुः स्यात् सर्वविद्यास्वप्यधिकारी जपादिषु ॥ २५ ॥<br>
शतमष्टोत्तरञ्चास्य पुरश्चर्याविधिः स्मृताः ।<br>
शतमष्टोत्तरं जप्त्वा भवेद् भूमिपुरन्दरः ।<br>
त्रैलोक्यं विचरेद्वीरो गणनाथो यथा गुहः ॥ २६ ॥<br>
गद्यपद्यमयी वाणी भवेद्गङ्गाप्रवाहवत् ।<br>
पुष्पाञ्जल्यष्टकं दत्त्वा मूलेनैव पठेत् ततः ।<br>
पञ्चवर्षसहस्राणां पूजायाः फलमाप्नुयात् ॥ २७ ॥<br>
भूर्जे विलिख्य गुलिकां स्वर्णस्थां धारयेद्यदि ।<br>
पुरुषो दक्षिणे बाहौ योषिद्वाम भुजे तथा ।<br>
बहुपुत्रवती नारी पुरुषो धनपुत्रवान् ।<br>
सर्वसिद्धीश्वरो भूत्वा विचरेद्भैरवो यथा ॥ २८ ॥<br>
तद्गात्रं प्राप्य शस्त्राणि ब्रह्मास्त्रादीनि भैरवि ।<br>
माल्यानि कुसुमान्येव भवन्ति सुखदानि च ।<br>
तस्य गेहे चिरं लक्ष्मीर्वाणी वसेद्ध्रुवम् ॥ २९ ॥<br>
इदं कवचमज्ञात्वा तारां यो भजतेऽधमः ।<br>
अल्पायुनिर्धनो मूर्खो भवत्येव न संशयः ॥ ३० ॥</p>
<p>इति भैरवीभैरवसंवादे ताराकल्पे त्रैलोक्यमोहनं नाम<br>
ताराकवचं समाप्तम् ।</p>
<p>अथ बगलामुखीस्तोत्रम् ।</p>
<p>चलत्कनककुण्डलोल्लसितचारुगण्डस्थलीं<br>
लसत्कनकचम्पमकद्युतिमदिन्दुबिम्बाननाम् ।<br>
गदाहतविपक्षकां कलितलोलजिह्वञ्चलां स्मरामि बगलामुखीं<br>
विमुखवाङ्मनस्स्तम्भिनीम् ॥ १ ॥<br>
पीयूषोदधिमध्यचारुविलसद्रक्तोत्पले मण्डले यः<br>
सिंहासनमौलिपातितरिपुं प्रेतासनाध्यासिनीम् ।<br>
स्वर्णाभां करपीडितारिरसनां भ्राम्यद्गदां<br>
बिभ्रतीम्मित्थं ध्यायति यान्ति तस्य सहसा सद्योथ सर्वापदः ॥ २<br>
॥<br>
देवि त्वच्चरणाम्बुजार्चनकृते यः पीतपुष्पाञ्जलीन् भक्त्या<br>
वामकरे निधाय च मनुं मन्त्री मनोज्ञाक्षरम् ।<br>
पीठध्यानपरोऽथ कुम्भकवशाद्बीजं स्मरेत्पार्थिवं<br>
तस्यामित्रमुखस्य वाचि हृदये जाड्यं भवेत्तत्क्षणात् ॥ ३ ॥<br>
वादी मूकति रङ्कति क्षितिपतिर्वैश्वानरः शीतति क्रोधी शाम्यति<br>
दुर्जनः सुजनति क्षिप्रानुगः खञ्जति ।<br>
गर्वी खर्वति सर्वविच्च जडति त्वन्मन्त्रिणा यन्त्रितः श्रीनित्ये<br>
बगलामुखि प्रतिदिनं कल्यामि तुभ्यं नमः ॥ ४ ॥<br>
मन्त्रस्तावदलं विपक्षदलने स्तोत्रं पवित्रं च ते यन्त्रं<br>
वादिनियन्त्रणं त्रिजगतां जैत्रं च चित्रं च ते ।<br>
मातः श्रीबगलेति नाम ललितं यस्यास्ति जन्तोर्मुखे<br>
त्वन्नामग्रहणेन संसदि मुख स्तम्भो भवेद्वादिनाम् ॥ ५ ॥<br>
दुष्टस्तम्भनमुग्रविघ्नशमनं दारिद्र्यविद्रावणं<br>
भूभृद्भीशमनं चलन्मृगदृशां चेतःसमाकर्षणम् ।<br>
सौभाग्यैकनिकेतनं ममदृशोः कारुण्यपूर्णेक्षणं<br>
मृत्योर्मारणमाविरस्तु पुरतो मातस्त्वदीयं वपुः ॥ ६ ॥<br>
मातर्भञ्जय मद्विपक्षवदनं जिह्वां चलाः कीलय ब्राह्मीं<br>
मुद्रय दैत्यदेवधिषणामुग्रां गतिं स्तम्भय ।<br>
शत्रूञ्चूर्णय देवि तीक्ष्णगदया गौराङ्गि पीताम्बरे<br>
विघ्नौघं बगले हर प्रणमतां कारुण्यपूर्णे क्षणे ॥ ७ ॥<br>
मातर्भैरवि भद्रकालि विजये वाराहि विश्वाश्रये श्रीविद्ये समये<br>
महेशि बगले कामेशि रामे रमे ।<br>
मातङ्गि त्रिपुरे परात्परतरे स्वर्गापवर्गप्रदे दासोऽहं<br>
शरणागतः करुणया विश्वेश्वरि त्राहि माम् ॥ ८ ॥<br>
संरम्भे चौरसङ्घे प्रहरणसमये बन्धने व्याधिमध्ये<br>
विद्यावादे वावादे प्रकुपितनृपतौ दिव्यकाले निशायाम् ।<br>
वश्ये वा स्तम्भने वा रिपुवधसमये निर्जने वा जने वा<br>
गच्छंस्तिष्ठन् त्रिकालं यदि पठति शिवं प्राप्नुयादाशुधीरः ॥<br>
९ ॥<br>
नित्यं स्तोत्रमिदं पवित्रमिह यो देव्याः पठत्यादराद्धृत्वा<br>
यन्त्रमिदं तथैव समरे बाहौ करे वा गले ।<br>
राजानोऽप्यरयो मदान्धकरिणस्सर्पा मृगेन्द्रादिकास्ते वै यास्ति<br>
विमोहिता रिपुगणा लक्ष्मीः स्थिरा सिद्धयः ॥ १० ॥<br>
त्वं विद्या परमा त्रिलोकजननी विघ्नौघसञ्छेदिनी<br>
योषित्कर्षणकारिणी जनमनःसम्मोहसन्दायिनी ।<br>
स्तम्भोत्सारणकारिणी पशुमनःसम्मोहसन्दायिनी<br>
जिह्वाकोलनभैरवी विजयते ब्रह्मादिमन्त्रो यथा ॥ ११ ॥<br>
विद्या लक्ष्मीर्नित्यसौभाग्यमायुः पुत्रैः पौत्रैः<br>
सर्वसाम्राज्यसिद्धिम् ।<br>
मानो भोगो वश्यमारोग्यसौख्यं प्राप्तं<br>
तत्तद्भूतलेऽस्मिन्नरेण ॥ १२ ॥<br>
यत्कृतं जपसन्नाहं गदितं परमेश्वरि ।<br>
दुष्टानां निग्रहार्थाय तद्गृहाण नमोस्तु ते ॥ १३ ॥<br>
ब्रह्मास्त्रमिति विख्यातं त्रिषु लोकेषु दुर्लभम् ।<br>
गुरुभक्ताय दातव्यं न देयं यस्य कस्यचित् ॥ १४ ॥<br>
पीताम्बरां द्विभुजां च त्रिनेत्रां गात्रकोमलाम् ।<br>
शिलामुद्गरहस्तां च स्मरेत्तां बगलामुखीम् ।<br>
प्रातर्मध्याह्नकालेस्तव पठनमिदं कार्यसिद्धिप्रदं स्यात् ॥ १५<br>
॥</p>
<p>इति रुद्रयामले तन्त्रे श्रीबगलामुखीस्तोत्रं समाप्तम् ।</p>
<p>अथ मातङ्गीकवचम् ।</p>
<p>श्रीदेव्युवाच -</p>
<p>साधु साधु महादेव कथयस्व सुरेश्वर ।<br>
मातङ्गीकवचं दिव्यं सर्वसिद्धिकरं नृणाम् ॥ १ ॥</p>
<p>ईश्वर उवाच -</p>
<p>शृणु देवि प्रवक्ष्यामि मातङ्गीकवचं शुभम् ।<br>
गोपनीयं महादेवि मौनी जापं समाचरेत् ॥ २ ॥<br>
अस्य श्रीमातङ्गीकवचस्य दक्षिणामूर्तिर्-ऋषिर्विराट् छन्दो<br>
मातङ्गी देवता चतुर्वर्गसिद्धये विनियोगः ।<br>
ॐ शिरो मातङ्गिनी पातु भुवनेशी तु चक्षुषी ।<br>
तोडला कर्णयुगलं त्रिपुरा वदर्न मम ॥ ३ ॥<br>
पातु कण्ठे महामाया हृदि माहेश्वरि तथा ।<br>
त्रिपुरा पार्श्वयोः पातु गुदे कामेश्वरी मम ॥ ४ ॥<br>
ऊरुद्वये तथा चण्डी जङ्घयोश्च रतिप्रिया ।<br>
महामाया पादयुग्मे सर्वाङ्गेषु कुलेश्वरी ॥ ५ ॥<br>
अङ्गं प्रत्यङ्गकं चैव सदा रक्षतु वैष्णवी ।<br>
ब्रह्मरन्ध्रे सदा रक्षेन्मातङ्गीनाम संस्थिता ॥ ६ ॥<br>
रक्षयेन्नित्यं ललाटे सा महापिशाचिनीति च ।<br>
नेत्रयोः सुमुखी रक्षेद्देवी रक्षत्तु नासिकाम् ॥ ७ ॥<br>
महापिशाचिनी पश्चात्मुखे रक्षतु सर्वदा ।<br>
लज्जा रक्षतु मां दन्ताञ्चोष्ठौ सम्मार्जनीकरा ॥ ८ ॥<br>
चिबुके कण्ठदेशे च ठकारत्रितयं पुनः ।<br>
सविसर्गं महादेवि हृदयं पातु सर्वदा ॥ ९ ॥<br>
नाभिं रक्षतु मां लोला कालिकाऽवतु लोचने ।<br>
उदरे पातु चामुण्डा लिङ्गे कात्यायनी तथा ॥ १० ॥<br>
उग्रतारा गुदे पातु पादौ रक्षतु चाम्बिका ।<br>
भुजौ रक्षतु शर्वाणी हृदयं चण्डभूषणा ॥ ११ ॥<br>
जिह्वायां मातृका रक्षेत्पूर्वे रक्षतु पुष्टिका ।<br>
विजया दक्षिणे पातु मेधा रक्षतु वारुणे ॥ १२ ॥<br>
नैर्-ऋत्यां श्रद्धया रक्षेद्वायव्यां पातु लक्ष्मणा ।<br>
ऐशान्यां रक्षयेद्देवी मातङ्गी शुभकारिणी ॥ १३ ॥<br>
रक्षेत्सुरेशी चाग्नेये बगला पातु चोत्तरे ।<br>
ऊर्ध्वं पातु महादेवि देवानां हितकारिणी ॥ १४ ॥<br>
पाताले पातु मां नित्यं वशिनी विश्वरूपिणी ।<br>
प्रणवं च ततो माया कामबीजं च कूर्चकम् ॥ १५ ॥<br>
मातङ्गिनी ङेयुतास्त्रं वह्निजायावधिर्मनुः ।<br>
सार्द्धैकादशवर्णा सा सर्वत्र पातु मां सदा ॥ १६ ॥<br>
इति ते कथितं देवि गुह्याद्गुह्यतरं परम् ।<br>
त्रैलोक्यमङ्गलं नाम कवचं देवदुर्लभम् ॥ १७ ॥<br>
य इदं प्रपठेन्नित्यं जायते सम्पदालयम् ।<br>
परमैश्वर्यमतुलं प्राप्नुयान्नात्र संशयः ॥ १८ ॥<br>
गुरुमभ्यर्च्य विधिवत्कवचं प्रपठेद्यदि ।<br>
ऐश्वर्यं सुकवित्वं च वाक्सिद्धिं लभते ध्रुवम् ॥ १९ ॥<br>
नित्यं तस्य तु मातङ्गी महिला मङ्गलं चरेत् ।<br>
ब्रह्मा विष्णुश्च रुद्रश्च ये देवाः सुरसत्तमाः ॥ २० ॥<br>
ब्रह्मराक्षसवेताला ग्रहाद्या भूतजातयः ।<br>
तं दृष्ट्वा साधकं देवि लज्जायुक्ता भवन्ति ते ॥ २१ ॥<br>
कवचं धारयेद्यस्तु सर्वसिद्धिं लभेद्ध्रुवम् ।<br>
राजानोऽपि च दासत्वं षट्कर्माणि च साधयेत् ॥ २२ ॥<br>
सिद्धो भवति सर्वत्र किमन्यैर्बहुभाषितैः ।<br>
इदं कवचमज्ञात्वा मातङ्गी यो भजेन्नरः ॥ २३ ॥<br>
अल्पायुर्निर्द्धनो मूर्खो भवत्येव न संशयः ।<br>
गुरौ भक्तिः सदा कार्या कवचे च दृढा मतिः ॥ २४ ॥<br>
तस्मै मातङ्गिनी देवी सर्वसिद्धिं प्रयच्छति ॥ २५ ॥</p>
<p>इति नन्द्यावर्ते उत्तरखण्डे त्वरिफलदायिनी मातङ्गिनीकवचं<br>
समाप्तम् ।</p>
<p>इति चतुर्थ प्ररिच्छेदः ।</p>
<p>इति महामहोपाध्याय-श्रीकृष्णानन्द-भट्टाचार्य विरचिते<br>
तन्त्रसारे चतुर्थः परिच्छेदः ।</p>

  </div>
</article>


        

        



    <aside class="card border noPrint" id="section-tree-item-AryaH_hinduism_sAmya-vaiShamye_kriyA_sangrahaH_bRhat-tantra-sAraH_04_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH/AryaH/hinduism/sAmya-vaiShamye/kriyA/sangrahaH/bRhat-tantra-sAraH/04/">०४ </a>
            <a data-toggle="collapse" href="#section-tree-item-body-AryaH_hinduism_sAmya-vaiShamye_kriyA_sangrahaH_bRhat-tantra-sAraH_04_md" role="button" aria-expanded="false" aria-controls="section-tree-item-body-AryaH_hinduism_sAmya-vaiShamye_kriyA_sangrahaH_bRhat-tantra-sAraH_04_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AryaH_hinduism_sAmya-vaiShamye_kriyA_sangrahaH_bRhat-tantra-sAraH_04_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: ०४</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2025 Sep 14 04:57:15 UTC. (<a href="http://google.com/search?q=04%3a57%3a15%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
