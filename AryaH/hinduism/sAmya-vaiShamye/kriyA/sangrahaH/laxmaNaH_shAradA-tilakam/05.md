+++
title = "०५"

+++
अथ पञ्चमः पटलः  
  
ततोऽग्निजननं वक्ष्ये सर्वतन्त्रानुसारतः ।  
आचार्यकुण्डे विधिवत् संस्कृते शास्त्रवर्त्मना ॥ १ ॥  
      अधिवासदिवस एवास्त्रदेवतापूजानन्तरम् आचार्यकर्त्तव्यकुण्डसंस्कारादिकर्माह तत इति ॥   
शास्त्रवर्त्मना विधिवत् ।  
 संस्कृते आचार्यकुण्डे सर्वतन्त्रानुसारतोऽग्निजननं वक्ष्य इति सम्बन्धः ॥ १ ॥  
अष्टादश स्युः संस्काराः कुण्डानां तन्त्रचोदिताः ।  
वीक्षणं मूलमन्त्रेण शरेण प्रोक्षणं मतम् ॥ २ ॥  
      तमेव विधिमाह अष्टादशेति ।  
 शरेणेत्यस्त्रमन्त्रेण ।  
 अत्र सर्वत्र अस्त्रादिमन्त्रा देयमन्त्रस्य ज्ञेयाः ।  
 वीक्षणं मूलमन्त्रेणेति प्रथमत उक्तेः केचन जातिमन्त्रमेवाहुः ।  
 तच्च साम्प्रदायिकम् ।  
 प्रोक्षणमित्युत्तानेन हस्ताग्रेण ।  
  " उत्तानेन हस्तेन प्रोक्षयेत् " इति सूत्रणात् ॥ २ ॥  
तेनैव ताडनं दर्भैर्वर्मणाऽभ्युक्षणं स्मृतम् ।  
अस्त्रेण खननोद्धारौ हृन्मन्त्रेण प्रपूरणम् ॥ ३ ॥  
      अभ्युक्षणमिति मुष्टिबन्धेन सर्वत्र सेचनम् ।  
 उद्धारः खातमृदः पूरणम् अन्यमृदा सेचनमभ्युक्षणमेव ।  
 अभेर्धात्वर्थानुवर्त्तनात् कश्चित्तमनुवर्त्तते इत्युक्तेः ॥ ३ ॥  
समीकरणमस्त्रेण सेचनं वर्मणा मतम् ।  
कुट्टनं हेतिमन्त्रेण वर्ममन्त्रेण मार्जनम् ॥ ४ ॥  
विलेपनं कलारूपकल्पनं तदनन्तरम् ।  
त्रिसूत्रीकरणं पश्चाद्धृदयेनाऽर्चनं मतम् ॥ ५ ॥  
      हेतिमन्त्रेणेत्यस्त्रमन्त्रेण ।  
 वर्ममन्त्रेणेत्यग्रिमेषु चतुर्षु सम्बध्यते ।  
 तदुक्तं सोमशम्भुना----  
                  सम्मार्जनं समालेपं कलारूपप्रकल्पनम् ।  
                  त्रिसूत्रीपरिधानञ्च वर्मणाऽभ्यर्चनं हृदा ॥ इति ।  
      कलारूपकल्पनमिति चन्द्रसूर्याग्निकलारूपकल्पनम् ।  
 त्रिसूत्रीकरणमिति सूत्रत्रयवेष्टनम् ॥ ४-५ ॥  
अस्त्रेण वज्रीकरणं हृन्मन्त्रेण कुशैः शुभैः ।  
चतुष्पथं तनुत्रेण तनुयादक्षपाटनम् ॥ ६ ॥  
यागे कुण्डानि संस्कुर्यात् संस्कारैरेभिरीरितैः।  
अथवा तानि संस्कुर्याच्चतुभीर्वीक्षणादिभिः ॥ ७ ॥  
      वज्रीकरणमिति वज्रवद्दृढचिन्तनम् ।  
 चतुष्पथमिति मध्यात् कुशैश्चतुदीक्षु मार्गचतुष्टयकरणम् ।  
 तनुत्रेणेति कवचमन्त्रेण ।  
 अक्षपाटनमिन्द्रियोच्चाटनम् इत्येके ।  
 अन्ये तु क्षपाटना राक्षसाः न विद्यन्ते क्षपाटना यस्मिन् तत् ।  
 हुङ्कारेण राक्षसनिवारणं कुर्यादित्यर्थः ।  
 अन्ये तु साम्प्रदायिकाः अट पट गतौ गतिर्ज्ञानम् आदिक्षान्तानां पाटनं व्याप्तिः ।  
 अशक्तान् प्रत्याह अथवेति ॥ ६-७ ॥  
तिस्रस्तिस्रो लिखेल्लेखा हृदा प्रागुदगग्रगाः ।  
प्रागग्राणां स्मृता देवा मुकुन्देशपुरन्दराः ॥ ८ ॥  
रेखाणामुदगग्राणां ब्रह्मवैवस्वतेन्दवः ।  
अथवा षट्कोणावृतं त्रिकोणं तत्र संलिखेत् ॥ ९ ॥  
      तिस्र इति ।  
 तिस्रस्तिस्रो रेखा लिखेत् ।  
 गा इत्यनेनैतदुक्तं भवति ।  
 प्रागग्राणाम् उदक्संस्थत्वम् उदगग्राणां पूर्वसंस्थत्वमिति ।  
 सर्वाः प्रादेशमिताः इत्यपि सम्प्रदायात् ।  
 तदुक्तं सौत्रामणितन्त्रे----  
                  प्राचीपूर्वमुदक्संस्थं दक्षिणारम्भमालिखेत् ।  
                  उदगग्रं पुरःसंस्थं पश्चिमारम्भमालिखेत् ।  
                  तिस्रस्तिस्रो लिखित्वैवं प्रोक्षयेद् वाग्भवेन च ॥ इति ।  
      अथवा षट्कोणावृतं त्रिकोणं लिखेत् ।  
 अत्र केचित् षट्कोणवृत्तत्रिकोणम् इति पाठमपठन् ।  
 तदज्ञानविजृम्भितम् ।  
 तथा च आचार्याः----  
                  अथवा षट्कोणावृतत्रिकोणके गुरुजनोपदेशेन ।  
 इति ।  
  तथा च यामले---- षट्कोणेनावृतं देवि त्रिकोणञ्चात्र संलिखेत् ।  
 इति ।  
      अन्यत्रापि---- कृत्वा रेखाश्च मध्यतः ।  
 षट्कोणं त्रिकोणञ्च ।  
 इति ॥ ८-९ ॥  
सर्वाण्यभ्युक्ष्य तारेण योगपीठमथार्चयेत् ।  
वागीश्वरीमृतुस्नातां नीलेन्दीवरसन्निभाम् ॥ १० ॥  
वागीश्वरेण संयुक्तामुपचारैः प्रपूजयेत् ।  
सूर्यकान्तादिसम्भूतं यद्वा श्रोत्रियगेहजम् ॥ ११ ॥  
आनीय चाग्निं पात्रेण क्रव्यादांशं परित्यजेत् ।  
संस्कुर्यात् तं यथान्यायं देशिको वीक्षणादिभिः ॥ १२ ॥  
      सर्वाणीति ।  
 एतानि प्रणवेनाऽभ्युक्ष्य योगपीठं वागीशीयोगपीठं मण्डूकादि परतत्त्वान्तं सम्पूज्य नवमोक्ताः पीठशक्तीः   
सम्पूज्य ह्री� वागीश्वरयोर्येगपीठाय नम इति योगपीठं पूजयेत् ।  
 अत्र तारशब्देन यथास्वं तत्तन्मन्त्रेषु पञ्चप्रणवानामपि ग्रहणं ज्ञेयम् ।  
 प्रपूजयेदिति ।  
 पीठे शक्तिबीजेन वागीशीं साध्यमन्त्रेण वागीशम् ।  
 तदुक्तं गणेश्वरविमशीन्याम्----शक्तिबीजेन वागीशीं वागीशं साध्यमन्त्रतः ।  
 इति ।  
      अन्यत्रापि---- साध्यमन्त्रेण तं देवम् इत्यादिना ।  
सूर्यकान्तादीत्यादिशब्देन अरणिजन्यः ।  
 तदुक्तम्----  
      जातं मार्त्तण्डकान्ताद्धुतवहमरणेः श्रोत्रियागारजं वा ।  
 इति ।  
      श्रोत्रियगेहजमिति ।  
 श्रोत्रियत्वं वेदाध्ययनेन तत्कर्मानुष्ठातृत्वेन च ।  
 तेन साग्नित्वे तात्पर्यम् ।  
 तदुक्तं वशिष्ठसंहितायाम्----  
            प्रमथ्य विधिनैवाग्निमाहिताग्नेर्गृहादपि ।  
 आनीय चादधीतात्र ।  
 इति ।  
पात्रेणेति कांस्यादिपात्रेण ।  
 पात्रान्तरपिहितेन इत्याचार्याः ।  
      अन्यत्र तु---- श्रोत्रियागारजं वापि सूर्यकान्तोद्भवन्तु वा ।  
                  अरणीसम्भवं वापि क्षिप्तं स्वर्णादिभाजने ॥ इति ।  
       अत्रिरपि---- पात्रान्तरेण पिहिते ताम्रपात्रादिके शुभे ।  
                  अग्निप्रणयनं कुर्याच्छरावे तादृशेऽपि च ॥ इति ।  
      अन्यत्रापि---- क्षेत्रान्निक्षिप्य पात्रे वरकनकमये ताम्रपात्रेऽथ वापि  
                  मृत्पात्रे वा पिधायाऽमलविपुलमतिः ।  
 इति ।  
  यत्तु स्मृतिसारे---- शरावे भिन्नपात्रे वा कपाले वोल्मुकेऽपि वा ।  
                  नाग्निप्रणयनं कुर्याद् व्याधिहानिभयावहम् ॥  
      इति वचनं तस्य मुख्यपात्रसम्भवे शरावो न ग्राह्य इत्यत्र तात्पर्यम् ।  
 क्रव्यादांशं परित्यजेदिति ।  
 अस्त्रमन्त्रेण नैरृत्य इति ज्ञेयम् ।  
       तदुक्तम्---- अस्त्रेणाऽग्निं समादाय कवचेन पिधाय च ।  
                  क्रव्यादांशन्तु चाऽस्त्रेण नैरृत्ये सन्त्यजेत् प्रिये ॥ इति ।  
      अन्यत्र वह्निबीजेन क्रव्यादांशत्यागः ।  
 तदुक्तम्----वह्निबीजेन मन्त्री क्रव्यादांशं त्यजेत् तं तदनु च मनुना शोधयेदस्त्रकेन ।  
 इति ।  
 मन्त्रमुक्तावल्यान्तु विशेषः----  
                  आनीयाऽस्त्रेण नैरृत्ये क्रव्यादांशं परित्यजेत् ।  
                  देवांशं मूलमन्त्रेण स्थापयेत् पुरतः सुधीः ॥ इति ।  
      यथान्यायमित्यनेन प्रोक्षणाभ्युक्षणे तथा कार्ये यथा आनीतोऽग्निस्तिष्ठती- त्युक्तम् ।  
 वीक्षणादिभिरित्यादिशब्देन संस्कारत्रयम् ॥ १०-१२ ॥  
औदर्यबैन्दवाग्निभ्यां भौमस्यैक्यं स्मरन् वसोः ।  
योजयेद् वह्निबीजेन चैतन्यं पावके तदा ॥ १३ ॥  
      औदर्येति ।  
 बिन्दुः प्रसिद्धः परमात्मस्वरूपः ।  
 तस्याग्नीषोमस्वरूपत्वात् ।  
 तद्भवो वह्निर्बैन्दवः ।  
 अन्ये बिन्दुः भ्रूमध्यमिति ।  
 भौमस्य पाथीवस्य ।  
वसोरग्नेः ॥ १३ ॥  
तारेण मन्त्रितं मन्त्री धेनुमुद्रामृतीकृतम् ।  
अस्त्रेण रक्षितं पश्चात्तनुत्रेणाऽवगुण्ठितम् ॥ १४ ॥  
अचीतं त्रिः परिभ्राम्य कुण्डस्योपरि देशिकः।  
प्रदक्षिणं तदा तारमन्त्रोच्चारणपूर्वकम् ॥ १५ ॥  
आत्मनोऽभिमुखं वह्निं जानुस्पृष्टमहीतलः ।  
शिवबीजधिया देव्या योनावेव विनिक्षिपेत् ॥ १६ ॥  
      तारेणेति ।  
 पूर्ववत्तारशब्दार्थः ।  
 अमृतीकृतमित्यमृतबीजेनेत्याचार्याः ।  
 तदुक्तम्----अमृतीकरणं ततो विदध्याज्जलबीजेन सबिन्दुना कृशानोः ।  
 इति ।  
 रक्षितमिति दिग्बन्धेन ।  
 प्रदक्षिणमिति पूर्वेण सम्बध्यते ।  
तारमन्त्रोच्चारणेति तारस्य प्रणवस्य मन्त्रस्य मूलमन्त्रस्योच्चारणम् ।  
 तदुक्तम्----  
      योनावेनं विन्यसेत् स्वाभिवक्त्रं पश्चादग्निं मूलमन्त्रेण मन्त्री ।  
 इति ।  
 अत्रापि तारशब्दार्थः पूर्ववत् ।  
  " रं वह्निचैतन्याय नमः " इति पद्मपादाचार्याः ।  
 अन्ये तु तारशब्देन हू�कारं मन्त्रशब्देन वह्निचैतन्याय नमः " इत्याहुः ।  
 तदुक्तम्----  
                  हू� वह्निपूर्वं चैतन्यं चतुर्थ्यन्तं नमोऽन्वितम् ।  
                  मन्त्रमुचार्य पश्चात्तं वह्निमुत्थाप्य देशिकः ॥  
                  भूमिष्ठजानुको भूत्वा कुण्डस्योर्द्धं प्रदक्षिणम् ।  
                  भ्रामयित्वा त्रिधा तत्र वागीशीगर्भगोचरे ॥  
                  शिवबीजमिति ध्यात्वा निक्षिपेदाशुशुक्षणिम् ॥ इति ।  
      शिवबीजधियेति ।  
 इदं शैवे ।  
 शैवतन्त्रे तथोक्तेः ।  
 स एव वक्ष्यति च----नाम्नापि शिवाग्निरिति कल्पयेत् ।  
 इति ।  
  नारायणीयेऽपि---- शिवाग्निं जनयित्वा ।  
 इति ।  
अत एव संहितायाम्----लक्ष्मीमृतुमतीं तत्र प्रभोर्नारायणस्य च ।  
                     ग्राम्यधर्मेण सञ्जातमग्निं तत्र विचिन्तयेत् ॥ इति ।  
      अत एव ग्रन्थकृदपि " वह्नेः पितरौ " इति सामान्यतो वक्ष्यति ।  
 अग्रे च----जुहुयाद् वैष्णवे वह्नौ ।  
 इति ।  
 जानुभ्यां स्पृष्टं महीतलं येनेति विग्रहः ।  
वायवीयसंहितायान्तु----  
                  वह्निबीजं समुच्चार्य त्वादधीताऽग्निमासने ।  
                  योनिमार्गेण वा तद्वदात्मनः सम्मुखेन च ॥ इति ॥ १४-१६ ॥  
पश्चाद्देवस्य देव्याश्च दद्यादाचमनादिकम् ।  
ज्वालयेन्मनुनाऽनेन तमग्निमथ देशिकः ॥ १७ ॥  
      आचमनादिकमित्यादिशब्देन आचमनोत्तरोपचारग्रहणम् ।  
  " उपचारैः प्रपूजयेत् " इत्युक्तेः ।  
 ज्वालयेदिति ।  
 अनेन वक्ष्यमाणेन ।  
    तत्र विशेषः---- जुहुषुश्च हुताग्निश्च पाणिसूर्पस्रुवादिभिः ।  
                  न कुर्यादग्निधमनं न कुर्याद् व्यजनादिना ॥  
                  मुखेनैव धमेदग्निं मुखादेषो ह्यजायत ।  
                  नाग्निं मुखेनेति तु यत् लौकिके योजयेत्तु तत् ॥ इति ॥ १७ ॥  
चित्पिङ्गलं हनदहपचयुग्मान्युदीर्य च ।  
सर्वज्ञाज्ञापय स्वाहा मन्त्रोऽयं प्रागुदीरितः ॥ १८ ॥  
अग्निं प्रज्वलितं वन्दे जातवेदं हुताशनम् ।  
सुवर्णवर्णममलं समिद्धं विश्वतोमुखम् ॥ १९ ॥  
      चित्पिङ्गलमिति शब्दकर्मणि द्वितीया मन्त्रे तु सम्बद्ध्यन्तम् ।  
 हनेत्यादित्रयाणां युग्मानि ।  
 ज्वालयेन्मनुनाऽनेनेति यो मन्त्रः प्रागुदीरितः उद्दिष्टः स मन्त्रोऽयमीरित इत्यर्थः ।  
 क्वचित्तु समुदीरित इत्येव पाठः ।  
 अत्र अग्निज्वालने ज्वालिनीमुद्रां प्रदर्शयेत् ।  
 तल्लक्षणन्तु----  
                  मणिबन्धौ समौ कृत्वा करौ तु प्रसृताङ्गुली ।  
                  मध्यमे मिलिते कृत्वा तन्मध्येऽङ्गुष्ठकौ क्षिपेत् ॥  
                  इयं सा परमा मुद्रा ज्वालिनी होमकर्मणि ।  
 इति ॥ १८-१९ ॥  
उपतिष्ठेत विधिवन्मनुनाऽनेन पावकम् ।  
विन्यसेदात्मनो देहे मन्त्रैजीह्वा हविर्भुजः ॥ २० ॥  
लिङ्गपायुशिरोवक्त्रघ्राणनेत्रेषु सर्वतः ।  
वह्निरार्घीशसंयुक्ताः सादियान्ताः सबिन्दवः ॥ २१ ॥  
वर्णा मन्त्राः समुद्दष्टा जिह्वानां सप्तदेशिकैः ।  
जिह्वास्तास्त्रिविधाः प्रोक्ता गुणभेदेन कर्मसु ॥ २२ ॥  
      विधिवदित्यनेनैतदुक्तं भवति उत्थाय कृताञ्जलिपुटो भूत्वा मन्त्रं जपेदिति ।  
 अनेनाग्निमित्यादिना ।  
 सर्वत इति सप्तमं स्थानं सर्वाङ्गे इत्यर्थः ।  
  " सर्वाङ्गेषु जिह्वाश्च " इत्याचार्येक्तेः ।  
 इदञ्च न्यासस्थानम् ।  
 बहुरूपायाः पूजायास्तथारभ्य माणत्वात् ॥ उक्तञ्च---- सलिङ्गगुदमूर्द्धास्यनासानेत्रेषु च क्रमात् ।  
                  विन्यसेदतिरक्तां ताः सर्वाङ्गे बहुरूपिणीम् ॥ इति ।  
                  उद्देशक्रमस्तु बीजोद्धारसौकर्यायेत्यवधेयम् ॥  
      वह्नीति ।  
 वह्नो रेफः इरो यः अर्धीश ऊकारः एतद्युक्ताः ।  
 सादियान्ताः सकारादियकारान्ताः ।  
 वैपरीत्येन एते वर्णाः सबिन्दवो मन्त्रा भवन्ति ॥ २०-२१ ॥  
      जिह्वानामिति त्रिविधानामपि ।  
 तत्र प्रयोगः स्त्र्यू� हिरण्यायै नमः लिङ्गे इत्यादि ॥ २२ ॥  
हिरण्या गगना रक्ता कृष्णाऽन्या सुप्रभा मता ।  
बहुरूपाऽतिरक्ता च सात्त्विक्यो यागकर्मसु ॥ २३ ॥  
पद्मरागा सुवर्णान्या तृतीया भद्रलोहिता ।  
लोहिताऽनन्तरं श्वेता धूमिनी च करालिका ॥ २४ ॥  
राजस्यो रसना वह्नेवीहिताः काम्यकर्मसु ।  
विश्वमूत्तीस्फुलिङ्गिन्यौ धूम्रवर्णा मनोजवा ॥ २५ ॥  
लोहितान्या करालाख्या काली तामस्य ईरिताः।  
एताः सप्त नियुज्यन्ते क्रूरकर्मसु मन्त्रिभिः ॥ २६ ॥  
स्वस्वनामसमाभाः स्युजीह्वाः कल्याणरेतसः ।  
अमर्त्य-पितृ-गन्धर्व-यक्ष-नाग-पिशाचकाः ।  
राक्षसाः सप्तजिह्वानामीरिता अधिदेवताः ॥ २७ ॥  
      कल्याणरेतसोऽग्नेः ।  
 अधिदेवता आह अमर्त्त्येति ।  
 अत्र जिह्वानामधिदेवता- कथनं तत्तत्स्थानेषु न्यासार्थम् ।  
 तेन सुरेभ्यो नम इत्यादि ।  
 अन्ये तु सुराधिपतयै हिरण्यायै नमः इत्यादि ।  
 किञ्च तत्तद्देवतां जिह्वामध्यस्थां बुद्ध्वा तस्यां तस्यां तत्तद्रव्यैः तत्तत्कर्मणि क्रियमाणे   
फलसिद्धिरिति प्रदर्शनार्थम् ।  
 तथा च आचार्याः----  
                  जिह्वासु त्रिदशादीनां तत्तत्कार्यसमाप्तये ।  
                  जुहुयाद्वाञ्छितां सिद्धिं दद्युस्ता देवतामयाः ॥ इति ।  
गणेश्वरविमशीन्यां द्रव्यविशेषोऽप्युक्तः----  
                  एधांसि च हिरण्यायां गगनायां चरुं घृतम् ।  
                  सिद्धार्थं बहुरूपायां रक्तायान्तु यवांस्तथा ॥  
                  कृष्णायान्तु हुनेल्लाजैः सुप्रभायान्तु शक्तुभिः ।  
                  तिलांश्चैवाऽतिरक्तायां कनकायान्तु सर्वदा ।  
                  सर्वद्रव्याणि जुहुयात् साधकः सर्वकर्मसु ॥ इति ।  
कर्माण्यपि तन्त्रान्तरे----फलन्तु कामभेदेन क्रमादासामुदीर्यते ।  
                  वश्याकर्षण्योराद्या गगना स्तम्भने मता ॥  
                  विद्वेषमोहयो रक्ता कृष्णा मारणकर्मणि ।  
                  सुप्रभा शान्तिके पुष्टौ सुरक्तोच्चाटने मता ।  
                  एकैव बहुरूपा तु सर्वकामफलप्रदा ॥ इति ॥ २३-२७ ॥  
वह्नेरङ्गमनून् न्यस्येत्तनावुक्तेन वर्त्मना ।  
सहस्राचीः स्वस्तिपूर्ण उत्तिष्ठपुरुषः पुनः ॥ २८ ॥  
धूमव्यापी सप्तजिह्वो धनुर्द्धर इति क्रमात् ।  
षडङ्गमनवः प्रोक्ता जातिभिः सह संयुताः ॥ २९ ॥  
      वह्नेरिति ।  
 तनौ स्वशरीरे ।  
 आत्मन इत्यनुषज्यते ।  
 एवमग्रेऽपि ।  
 उक्तेन पूर्वपटलोक्तेन ।  
 सहस्राचीरादीनां चतुर्थ्यन्तत्वं सम्प्रदायात् ।  
 प्रयोगस्तु----सहस्राचीषे हृदयाय नम इत्यादि ॥ २८-२९ ॥  
मूर्त्तीरष्टौ तनौ न्यस्येद् देशिको जातवेदसः ।  
मूर्द्धांसपार्श्वकट्यन्धु कटिपार्श्वांसके पुनः ॥ ३० ॥  
प्रदक्षिणवशान् न्यस्येदुच्यन्ते ता यथाक्रमात् ।  
जातवेदाः सप्तजिह्वो हव्यवाहनसञ्ज्ञकः ॥ ३१ ॥  
अश्वोदरजसञ्ज्ञोऽन्यः पुनर्वैश्वानराह्वयः ।  
कौमारतेजाः स्याद्विश्वमुखो देवमुखः स्मृताः ॥ ३२ ॥  
ताराग्नयेपदाद्याः स्युर्नत्यन्ता वह्निमूर्त्तयः ।  
      मूर्त्तीरिति ।  
 अंसपार्श्वकटिषु वामेषु ।  
 अन्धु गुदन् ।  
 केचन लिङ्गमित्याहुः ।  
 पश्चात् कटिपार्श्वांसकेषु दक्षिणेषु ॥ ३०-३२ ॥  
      ताराग्नय इति ।  
 तारः प्रणवः अग्नये इति पदम् एते आदो यासां ता इति विग्रहः ।  
 नत्यन्ता इति न्यासे पूजायाञ्च ।  
 होमे तु स्वाहान्तत्वमित्युक्तम् ।  
 आसां नमसा योगाच्चतुर्थ्यन्तत्वम् ।  
 प्रयोगस्तु हु� अग्नये जातवेदसे नमो मूर्द्ध्नीत्यादि ॥ ३३ ॥  
आसनं कल्पयित्वाऽग्नेर्मूत्तीं तस्य विचिन्तयेत् ॥ ३३ ॥  
      इष्टं शक्तिं स्वस्तिकाभीतिमुच्चै-  
            र्दीर्घैर्देभीर्धारयन्तं जवाभम् ।  
      हेमाकल्पं पद्मसंस्थं त्रिनेत्रं  
            ध्यायेद्वह्निं बद्धमौलिं जटाभिः ॥ ३४ ॥  
परिषिञ्चेत्ततस्तोयैवीशुद्धैर्मेखलोपरि ।  
दर्भैरगर्भैर्मध्यस्थमेखलायां परिस्तरेत् ॥ ३५ ॥  
      आसनं कल्पयित्वेति ।  
 तनावित्यनुषज्यते।  
 मण्डूकादिपरतत्त्वान्तं चतुर्दशपटलो- क्तपीठशक्तिपूर्वकम् रम् अग्न्यासनाय नम इति एषां देहे   
न्यास आसनकल्पना ॥३३॥  
      ध्यानमाह इष्टमिति ।  
 इष्टं वरम् ।  
 दक्षाधःकराद्वामाधःकरपर्यन्तमिष्टादीनि ध्येयानि ।  
 स्वस्तिकयुक्ता अभीतिरिति मध्यपदलोपी समासः ।  
 आकल्पो भूषा ॥३४॥  
      तत इति ।  
 अन्तर्यागक्रमेण स्वहृदये वह्निं सम्पूज्येत्यर्थः ।  
 परिस्तरेदिति ।  
 प्रागुदगग्रतया ।  
 तदुक्तं गणेश्वरविमशीन्याम्----  
                  पूर्वाग्रैरुत्तराग्रैश्च दर्भैरग्निं परिस्तरेत् ।  
 इति ।  
      अन्यत्रापि---- अथ दर्भैर्हरिधनददिशाग्रैः परिस्तीर्य कुण्डम् ।  
 इति ॥ ३५ ॥  
निक्षिपेद्दक्षु परिधीन् प्राचीवर्जं गुरूत्तमः ।  
प्रादक्षिण्येन सम्पूज्यास्तेषु ब्रह्मादिमूर्त्तयः ॥ ३६ ॥  
गुरूत्तम इत्यनेन एकमेखलादिकुण्डेऽपि परिस्तरणादि कार्यमित्युक्तम् ।  
 यदाहुः----  
            एकमेखले कुण्डे निशितमतिर्मेखलाधस्तात् परिस्तरेद्द्वमेखले ।  
            द्वितीयमेखलोपरि त्रिमेखले तदन्तरालमेखलोपरि न्यसेत् ॥ इति ।  
      प्राचीवर्जं दिक्षु परिधीन् निक्षिपेदित्यन्वयः ।  
 परिधयस्तु कात्यायनोक्ताः ।  
 परिधीन् परिदधात्यार्द्रानेकवृक्षीयान् बाहुमात्रान् पालाशवैकङ्कतकाश्मर्यबैल्वान् ।  
 इति ।  
 स्थण्डिलेऽपि परिस्तरणपरिधिनिक्षेपोऽवश्यकर्त्तव्यः ।  
 मध्यस्थमेखलायामि- त्युक्तत्वात् ।  
 स्थण्डिले मेखलानामभावात् परिस्तरणाद्यपि न कार्यमिति न मन्तव्यम् ।  
 यतस्तदग्निस्थापनाङ्गं न कुण्डाङ्गम् ।  
 ग्रन्थकृता तु स्वोक्तत्रिमेखलकुण्डे परिस्तरणादि कर्त्तव्यमित्यपेक्षायां मध्यस्थमेखलायामित्युक्तम् ।  
 यदाहुः----  
                  बाह्येऽथ स्थण्डिलं च त्रिपरिधिसहितं प्रागुदग्रास्तदर्भम् ।  
 इति ।  
      अन्यत्रापि---- स्थण्डिलके सिकतानां बाह्येऽथ त्रिर्न्यसेत् परिधीन् ।  
 इति ॥३६॥  
ध्यातं वह्निं यजेन्मध्ये गन्धाद्यैर्मनुनाऽमुना ।  
वैश्वानरजातवेदपदे पश्चादिहावह ॥ ३७ ॥  
लोहिताक्षपदस्यान्ते सर्वकर्माणि साधय ।  
वह्निजायावधिः प्रोक्तो मन्त्रः पावकवल्लभः ॥ ३८ ॥  
      मध्ये इति मण्डूकादिपीठमन्त्रान्तमन्त्रैः पूजिते कुण्डमध्ये इत्यर्थः ।  
तदुक्तं सौत्रामणितन्त्रे---- कुण्डमध्ये विधानवित् ।  
                  पद्मासनान्तमाधारशक्त्यादिमनुभिः क्रमात् ॥  
                  उपर्युपरि सम्पूज्य वह्नैरासनशक्तयः ।  
                  पूर्वादिदलमूलेषु मध्ये पूज्याः क्रमेण तु ॥ इति ।  
अग्निमन्त्रमाह वैश्वानर इति ।  
 वह्निजाया स्वाहा ॥ ३७-३८ ॥  
मध्ये षट्स्वपि कोणेषु जिह्वा ज्वालारुचो यजेत् ।  
केशरेषूक्तमार्गेण पूजयेदङ्गदेवताः ॥ ३९ ॥  
      अग्न्यावरणपूजामाह मध्य इति ।  
 अनेन षट्कोणकणीकमष्टदलमग्नि- पीठमुक्तम् ।  
 ज्वालारुच इति जिह्वाध्यानम् ।  
 तदुक्तं प्रयोगसारे----  
                  जिह्वाः सर्वाः परिज्ञेया ज्वालाभासाः स्वरूपतः ।  
 इति ।  
अपिभीन्नक्रमः ।  
 तत्र षट्षु कोणेषु मध्येऽपि जिह्वा यजेदिति सम्बन्धः ।  
 तत्र षट्सु कोणेषु ईशादि वायुकोणान्तं यथान्यासं षड्जिह्वाः सम्पूज्य यथान्यस्तां बहुरूपां मध्ये   
पूजयेदिति सम्प्रदायविदः ।  
 तदुक्तं सोमशम्भौ----  
                  रुद्रेन्द्रवह्निमांसाद वरुणानिलगोचरे ।  
                  हिरण्याद्याः स्थिता वह्ने रसनाः षट् ह्यनुक्रमात् ॥  
                  मध्यतो बहुरूपा तु ।  
 इति ।  
गणेश्वरविमशीन्यामपि----  
                  मध्ये च कोणषट्के च जिह्वाः सम्पूजयेत्ततः ।  
                  हिरण्या तप्तहेमाभा शूलपाणिदिशि स्थिता ॥  
                  वैदूर्यवर्णा गगना प्राच्यां दिशि समाश्रिता ।  
                  तरुणादित्यसङ्काशा रक्ता जिह्वाऽग्निदिक् स्थिता ॥  
                  कृष्णा नीलाब्जसङ्काशा नैरृत्यां दिशि संस्थिता ।  
                  सुप्रभा पद्मरागाभा वारुण्यां दिशि संस्थिता ॥  
                  अतिरक्ता जवाभासा वायव्यां दिशि संस्थिता ।  
                  बहुरूपा यथार्थाभा दक्षिणोत्तरसंस्थिता ॥  
                  एता ज्वाला रुचा पीता वराभययुता अपि ।  
 इति ।  
      अन्यत्रापि---- कोणषट्के च मध्ये च जिह्वा अङ्गानि केशरे ।  
 इति ।  
वायवीयसंहितायामपि----हिरण्या प्रागुदग्जिह्वा कनका पूर्वतः स्थिता ।  
                  रक्ताग्नेयी नैरृती च कृष्णाऽन्या सुप्रभा मता ॥  
                  अतिरक्ता मरुज्जिह्वा स्वनामानुगुणप्रभा ।  
                  त्रिशिखा मध्यमा जिह्वा बहुरूपा समाह्वया ॥  
                  तच्छिखैका दक्षिणतो ज्वलन्ती वामतः परा ।  
                  स्वबीजानन्तरं वाच्या ।  
 इति ।  
      यथाश्रुतपाठक्रमादरिणः केचन प्रथमां मध्ये ततः शिवकोणादि प्रादक्षिण्येन वायुकोणान्तं   
यथान्यस्तास्ताः षट् जिह्वाः पूजयेदित्याहुः ।  
 तेषामयमभिप्रायः ।  
 तत्तत्कर्मणि तां तां मध्यस्थामिष्ट्वा ईशादिषु अन्या यजेदिति ।  
 तदुक्तम्----  
            कुण्डस्य मध्ये त्वथ या प्रशस्ता जिह्वा हिरण्या भुवि कर्मणादौ ।  
            स्तम्भनादिषु मता कनकाख्या द्वेषणादिषु मता खलु रक्ता ॥  
            मारणे निगदिता भुवि कृष्णा सुप्रभा बुधवरैरथ शान्त्याम् ।  
            उच्चाटनेऽतिरक्ता ।  
 इति ।  
      सम्प्रदायविदुक्तं तु दीक्षायामेव बहुरूपायाः सर्वकामफलप्रदत्वात् ।  
         उक्तञ्च---- सा तनुते मध्ये शुभानि सदा ।  
 इति ।  
     तन्त्रान्तरे तु---- अन्ये त्वागमपारगामलधियः प्राहुर्बुधाः सुप्रभां  
                  वृत्रारेः ककुभि स्थितां पितृपतेः कृष्णां हिरण्यां पुनः ।  
                  वारुण्यां बहुरूपिकां पुरभिदो रक्तामुदीच्यां स्थिता-  
                  माग्नेयामतिरक्तिकाञ्च कनकां कुण्डस्य मध्ये स्थिताम् ॥ इति ।  
      एतदनन्तरमधिदेवतापूजाऽप्येषु स्थानेषु ज्ञेया ।  
 उक्तमार्गेणेति पूर्वपटलोक्तेन ।  
 तत्र पूजाप्रकारः ।  
 सहस्राचीषे हृदयाय नमः स्वस्तिपूर्णाय शिरसे स्वाहा नमः  
इत्यादि ॥ ३९ ॥  
दलेषु पूजयेन्मूर्त्तीः शक्तिस्वस्तिकधारिणीः ।  
लोकपालांस्ततो दिक्षु पूजयेदुक्तलक्षणान् ॥ ४० ॥  
      मूर्त्तीः पूजयेदिति यथान्यस्ताः ।  
  " एतदनन्तरं मातृभैरवावृतिमपीच्छन्ति पद्मपादाचार्याः ।  
 क्वचित् " दलाग्रे मातरः पूज्याः सासिताङ्गादिभैरवाः " इत्यधिकः पाठोऽपि ।  
 दिक्ष्विति मेखलाश्रितदर्भेष्विति प्रसिद्धपूर्वादिदिक्ष्वित्यपि ज्ञेयम् ।  
        यदाहुः---- मध्ये च कोणषट्के च जिह्वाभिः केशरेष्वपि ।  
                  अङ्गमन्त्रैस्ततो बाह्ये अष्टाभिर्मूत्तिभिः क्रमात् ॥  
                  मेखलाश्रितदर्भेषु दिक्पतीन् पूर्वतः क्रमात् ।  
 इति ।  
उक्तलक्षणान् प्राक्पटलोक्तस्वरूपान् ॥ ४० ॥  
पश्चादादाय पाणिभ्यां स्रुक्स्रुवौ तावधोमुखौ ।  
त्रिः सम्प्रतापयेद्वह्नौ दर्भानादाय देशिकः ॥ ४१ ॥  
तदग्रमध्यमूलानि शोधयेत्तैर्यथाक्रमात् ।  
गृहीत्वा वामहस्तेन प्रोक्षयेद् दक्षिणेन तौ ॥ ४२ ॥  
      पश्चादित्यनेन सूचितः तन्त्रान्तरोक्तोऽवश्यकर्त्तव्यो विशेषो लिख्यते ।  
 स्ववाम- भागे प्रागग्रान् कुशानास्तीर्य तेषामुपरि प्रणीताप्रोक्षणीपात्रे आज्यस्थालीचरुस्थाल्यौ स्रुक्स्रुवौ   
विस्त्रंसितौ कुशमूलकौ पञ्चपलाशसमिधः एवमुक्तान्यन्यान्यपि पात्राणि द्वन्द्वशोऽधोमुखानि निधाय मूलेन   
पवित्रेण प्रोक्षितानि पात्राणि उत्तानीकृत्य प्रणीतापात्रं जलेनापूर्य तत्र तीर्थान्यावाह्य पवित्रमक्षतादि च   
निक्षिप्योत्पूय उत्तरस्यां दिशि संस्थाप्य तज्जलं किञ्चित् प्रोक्षणीपात्रे निधाय तेन जलेन नमोमन्त्रेण   
मूलमन्त्रेण वा सर्वं हवनीयद्रव्यजातं प्रोक्ष्य " अत्र कर्मणि कृताकतावेक्षकत्वेन त्वं ब्रह्मा भवेति "    
ब्रह्माणमावाह्याऽभ्यर्च्यासने उपवेशयेदिति ।  
तदुक्तं संहितायाम्----  
                  पात्राण्यासाद्य विधिवद् द्वन्द्वशश्चापि मन्त्रवित् ।  
                  तान्यवोक्ष्य पवित्रेण चोत्तानानि विधाय च ॥  
                  पुनः प्रक्षालयेत् पात्रं परिपूर्य शुभाम्बुना ।  
                  दत्त्वाऽक्षतान् पवित्रञ्च तदूत्पूय निधाय तत् ॥  
                  दिश्युत्तरस्यां तत्पात्रं प्रणीतेत्युच्यते बुधैः ।  
                  ततः किञ्चित् प्रणीताम्बु प्रोक्षण्यादाय तज्जलैः ॥  
                  यज्ञसाधनसम्भारं प्रोक्षयेन्मूलमन्त्रतः ।  
                  ततो ब्रह्माणमावाह्यऽप्यर्चयेन्मूलमन्त्रतः ॥ इति ।  
      तत्राधोमुखेन हस्तेन सेचनमवोक्षणम् ।  
       " अवाङ्मुखेन हस्तेनावोक्षयेत् " इति सूत्रणात् ।  
अन्यत्रापि---- वामे चास्तीर्य दर्भान् बलरिपुहरिदग्रान् तदूर्द्धं निधाय  
                  पात्राणि द्वन्द्वशोऽधोवदनमथ तथोत्तानवक्त्राणि कृत्वा ।  
            हृमन्त्रेणाऽभिपूर्यान्यतममथ जलैर्मन्त्रपूतैरथैभिः  
                  अभ्युक्ष्योपेतकूर्चैः सकलमपि हृदा सव्यगं हव्यजातम् ॥  
      अन्यत्रापि---- स्ववामभागे प्रागग्रान् दर्भानास्तीर्य चोपरि ।  
                  यथावित्तानुसारेण सौवर्णादीनि कर्मणि ।  
                  अधोमुखानि पात्राणि द्वन्द्वरूपेण विन्यसेत् ।  
                  उत्तानीकृत्य पात्राणि जलाद्यैः सम्प्रपूरयेत् ॥ इति ।  
अन्यत्रापि----ततो वामभागे परिस्तीर्य दर्भान् पुलोमात्मजावल्लभाशागताग्रान् ।  
            तदूर्द्धं न्यसेद् द्वन्द्वरूपेण पात्राण्यथाऽधोगतास्यानि सर्वाणि धीमान् ॥  
            अथोत्तानितेष्वेषु पात्रेषु विद्वान् जलैरेकमापूर्य तीर्थानि तत्र ।  
            सुसञ्चिन्त्य तैः प्रोक्षयेत् कूर्चदर्भः हृदा सव्यभागे स्थितं द्रव्यजातम् ॥ इति।  
      स्रुक्स्रुवसंस्कारमाह आदायेति ।  
 आदानम् ऊर्द्धमुखयोरेवेति ज्ञेयम् ।  
 तावधोमुखौ तापयेदित्युक्तेः ।  
 पाणिभ्यां दक्षिणवामाभ्याम् ।  
 शोधयेदिति प्रत्येकम् ।  
 यथाक्रमादित्यस्यायमर्थः ।  
 दर्भमूलैस्तन्मूलं दर्भमध्यैस्तन्मध्यं दर्भाग्रैस्तदग्रमिति ।  
 दक्षिणेन दक्षिणहस्तेन ।  
 प्रोक्षयेदिति प्रोक्षण्युदकेन ॥ ४१-४२ ॥  
पुनः प्रताप्य तौ मन्त्री दर्भानग्नौ विनिक्षिपेत् ।  
आत्मनो दक्षिणे भागे स्थापयेत्तौ कुशास्तरे ॥ ४३ ॥  
      पुनरित्यनेन पाणिद्वयस्थावधोमुखौ त्रिश इत्युक्तम् ।  
 एवं दर्भानग्नौ विनिक्षिपे- दिति प्रतिपत्तिकर्म ।  
 मन्त्रीत्यनेन मूलमध्याग्रेषु क्रमेण इच्छाज्ञानक्रियाशक्तीनां न्यासः ।  
 नमोमन्त्रेण स्रुचि शक्तिं स्रुवे शम्भुं विन्यसेदिति ज्ञेयम् ।  
 शैवे तु आत्मादितत्त्वत्रयम् ।  
        यदाहुः---- गृहीत्वा स्रुक्स्रुवावूर्द्धवदनाधोमुखौ क्रमात् ।  
                  प्रताप्याग्नौ त्रिधा दर्भमूलमध्याग्रकैः स्पृशेत् ॥  
                  पुनस्त्रिंशः प्रताप्याऽधोमुखावग्नौ कुशान् क्षिपेत् ।  
                  मूलमध्याग्रके न्यस्येच्छक्तीरिच्छादिकाः क्रमात् ॥  
                  स्रुचि शक्तिं स्रुवे शम्भुं विन्यसेद्धृदयाणुना ।  
 इति ।  
     शैवागमे तु---- गृहीत्वा स्रुक्स्रुवावूर्द्धवदनाधोमुखौ क्रमात् ।  
                  प्रताप्याऽग्नौ त्रिधा दर्भमूलमध्याग्रकैः स्पृशेत् ॥  
                  कुशभागप्रदेशेषु आत्मविद्याशिवात्मकम् ।  
                  क्रमात्तत्वत्रयं न्यस्य हां हीं हूं शंवरैः क्रमात् ॥  
                  स्रुचि शक्तिं स्रुवे शम्भुं विन्यस्य हृदयाणुना ।  
                  त्रिसूत्रवेष्टितग्रीवौ पूजितौ कुसुमादिभिः ॥  
                  कुशानामुपरिष्टात्तौ स्थापयित्वा स्वदक्षिणे ।  
 इति ।  
      एवं स्रुक्स्रुवयोरष्टौ संस्कारा उक्ताः ।  
 ताविति स्रुक्स्रुवौ सर्वत्र पुंस्त्वेन पाठक्रम एवानुसन्धेयः ॥ ४३ ॥  
आज्यस्थालीमथादाय प्रोक्षयेदस्त्रवारिणा ।  
तस्यामाज्यं विनिक्षिप्यं संस्कृतं वीक्षणादिभिः ॥ ४४ ॥  
      आज्यसंस्कारमाह आज्येति ।  
 अस्त्रवारिणेति अस्त्रमन्त्रजप्तेन प्रोक्षणीजलेन ।  
 वीक्षणादिभिः संस्कृतमाज्यं तस्याम् आज्यस्थाल्यां विनिक्षिप्येत्यन्वयः ।  
 अत्राज्यं गव्यादि ज्ञेयम् ।  
 तदुक्तं पिङ्गलामते----  
                  उत्तमं गोघृतं ज्ञेयं मध्यमं महिषीघृतम् ।  
                  अधमं छागलीजातं तस्माद् गव्यं प्रशस्यते ॥ इति ।  
      अत एव ग्रन्थकृत्तत्र तत्र वक्ष्यति गव्येन सपीषा इति महिषीघृतसम्प्लुता इति मेषीघृताक्ता इति च ॥ ४४ ॥  
निरुह्य वायव्येऽङ्गारान् हृदा तेषु निवेशयेत् ।  
इदं तापनमुद्दष्टं देशिकैस्तन्त्रवेदिभिः ॥ ४५ ॥  
      निरुह्येति ।  
 कुण्डाग्नितः पृथक्कृत्वा हृदा निवेशयेत् इत्याज्यस्थालीमिति शेषः ।  
 तन्त्रवेदिभिर्देशिकैरिदं तापनमुद्र्द्धं पश्चाद् दिष्टमुक्तमित्यर्थः ।  
 तेन पूर्वं मूल- मन्त्रेणाऽभिमन्त्रणं स्वीयब्रह्यमूत्तीभावनमिति संस्कारद्वयं सूचितम् ।  
        यदाहुः---- गव्यमाज्यं समादाय मूलेनैवाऽभिमन्त्रितम् ।  
                  स्वकां ब्रह्ममयीं मूत्तीं सञ्चिन्त्याग्नौ प्रतापयेत् ॥ इति ।  
    शैवागमेऽपि---- गव्यमाज्यं समादाय मूलमन्त्राभिमन्त्रितम् ।  
                  स्वकां ब्रह्ममयीं मूत्ती सञ्चिन्त्य च ।  
 इति ।  
वायवीयसंहितायामपि----न्यस्य मन्त्रं घृते मुद्रां दर्शयेद् धेनुसञ्ज्ञिताम् ।  
 इति ।  
      एवं संस्कारद्वयं वक्ष्यमाणाश्च षट्संस्काराः ।  
 एवं घृतेऽप्यष्टसंस्काराः ।  
यदुक्तं पिङ्गलामते----कुण्डे चाष्टादश ज्ञेयाः संस्काराः शिवशास्त्रतः ।  
                  घृते स्रुचि स्रुवे चाष्टौ ।  
 इति ॥ ४५ ॥  
सन्दीप्य दर्भयुगलमाज्ये क्षिप्त्वाऽनले क्षिपेत् ।  
गुरुर्हृदयमन्त्रेण पवित्रीकरणन्त्विदम् ॥ ४६ ॥  
दीप्तेन दर्भयुग्मेन नीराज्याज्यं स वर्मणा ।  
अग्नौ विसर्जयेद् दर्भमभिद्योतनमीरितम् ॥ ४७ ॥  
घृते प्रज्वलितान् दर्भान् प्रदर्श्याऽस्त्राणुना गुरुः ।  
जातवेदसि ता न्यस्येदुद्योतनमिदं मतम् ॥ ४८ ॥  
      सन्दीप्येति ।  
 दर्भयुगलं सन्दीप्य हृदयमन्त्रेणाज्ये क्षिप्त्वा अनले क्षिपेदित्यन्वयः।  
 नीराज्य इत्यभितः परिभ्राम्य ।  
 स इति गुरुः ।  
 वर्मणेति कवचमन्त्रेण ।  
 वर्मणा आज्यं स नीराज्य इति सम्बन्धः।  
 दर्भमिति दर्भयुग्मम् ।  
 अत्र संस्कारत्रये वक्ष्यमाण संस्कार- द्वयेऽपि दर्भाणामग्नौ प्रक्षेपः प्रतिपत्तिकर्म ।  
 अतएव मन्त्राभावोपि तत्र ततश्च केनापि कारणेन तद्दर्भनाशे जाते सति अग्निप्रक्षेपरूपं कर्म   
दर्भाणां न प्रयोजकम् ।  
 एतच्चतु- र्थाध्याये प्रतिपादितम् ।  
 अग्नौ तानिति ।  
 एवं स्रुक्स्रुवसंस्कारेऽपि ॥ ४६-४८ ॥  
गृहीत्वा घृतमङ्गारान् प्रत्यूह्याऽग्नौ जलं स्पृशेत् ।  
अङ्गगुष्ठोपकनिष्ठाभ्यां दर्भौ प्रादेशसम्मितौ ॥ ४९ ॥  
घृत्वोत्पुनीयादस्त्रेण घृतमुत्पवनन्त्विदम् ।  
तद्वद्धृदयमन्त्रेण कुशाभ्यामात्मसम्मुखम् ॥ ५० ॥  
घृते सम्प्लवनं कुर्यात् संस्काराः षडुदीरिताः ।  
प्रादेशमात्रं सग्रन्थि दर्भयुग्मं घृतान्तरे ॥ ५१ ॥  
निक्षिप्य भागौ द्वौ कृत्वा पक्षौ शुक्लेतरौ स्मरेत् ।  
वामे नाडीमिडां भागे दक्षिणे पिङ्गलां पुनः ।  
सुषुम्णां मध्यतो ध्यात्वा कुर्याद्धोमं यथाविधि ॥ ५२ ॥  
      घृतं गृहीत्वेत्याज्यस्थालीम् उद्वास्येत्यर्थः ।  
 प्रत्यूह्य संयोज्येत्यर्थः ।  
 स एतदनन्तरं जलस्पर्शं कुर्यात् ।  
 अङ्गुष्ठेति ।  
 उपकनिष्ठाऽनामा ।  
 अङ्गुष्ठोप- कनिष्ठाभ्यां हस्तद्वयस्येति शेषः ।  
 उत्पुनीयादित्यग्निसमुखमिति ज्ञेयम् ।  
 उक्तञ्च शैवागमे---- प्रादेशमात्रदर्भाभ्यामङ्गुष्ठानामिकाग्रकैः ।  
                  घृताभ्यां समुखं वह्नेरस्त्रेणोत्पवनञ्चरेत् ॥ इति ।  
      तद्वदिति ।  
 हस्तद्वयस्य अङ्गुष्ठानामिकाग्राभ्यां घृत्वेत्यर्थः ।  
 अत्रापि संस्कार- द्वये कुशयोर्वह्निप्रक्षेपलक्षणं प्रतिपत्तिकर्म ज्ञेयम् ।  
      होमविधिमाह प्रादेशेति ।  
 घृतान्तरे घृतमध्ये ।  
 शुक्लेतरौ वामे शुक्लपक्षः, दक्षे कृष्णपक्षः ।  
 ध्यात्वेति तिस्रोऽपि घृत एव ॥ ४९-५२ ॥  
स्रुवेण दक्षिणाद्भागादादायाऽऽज्यं हृदा गुरुः ॥ ५३ ॥  
जुहुयादग्नये स्वाहेत्यग्नेर्दक्षिणलोचने ।  
वामतस्तद्वदादाय वामे वह्निविलोचने ॥ ५४ ॥  
जुहुयादथ सोमाय स्वाहेति हृदयाणुना ।  
मध्यादाज्यं समादाय वह्नेर्भालविलोचने ॥ ५५ ॥  
जुहुयादग्नीषोमाभ्यां स्वाहेति हृदयाणुना ।  
हृन्मन्त्रेण स्रुवेणाज्यं भागादादाय दक्षिणात् ॥ ५६ ॥  
जुहुयादग्नये स्विष्टिकृते स्वाहेति तन्मुखे ।  
इति सम्पातयेद् भागे स्वाज्यस्याऽन्वाहुतिक्रमात्१ ॥ ५७ ॥  
      यथाविधीत्युक्तं विधिमाह स्रुवेणेति ।  
 तद्वदिति स्रुवेण हृदयाणुना वामत आदायेति सम्बन्धः ।  
 हृदयाणुना मध्यादाज्यं समादायेति सम्बन्धः ।  
 हेति सम्पातयेद् भाग इति केचन पठन्ति ।  
 तत्र हेतिराहुतिशेषः ।  
 ये तु इति सम्पादयेदिति पठन्ति तन्मते " इति समाप्तौ " ।  
 स्वाहान्तहोमं विधाय अग्निनेत्रवक्त्त्राणां कुर्यादुद्घाटनं गुरुः।  
 ये तु हेति सम्पातयेदिति पठन्ति तन्मते स्वान्तं होमं विधाय हा इत्यस्यान्ते यस्माद् भागाद् या   
आज्याहुतिर्गृहीता तस्मिन्नेव भागे तस्य सम्पातं कुर्यादिति सम्बन्धः ।  
 साम्प्रदायि- कास्त्विममेव पाठमिच्छन्ति ।  
 अन्वाहुति आहुतिमनु प्रत्याहुति इत्यर्थः ।  
तदुक्तं शैवागमे---- स्रुवेणादाय होमयेत् ।  
            स्वेत्यग्नौ हेति तद्भागशेषमाज्यं क्षिपेत् क्रमात् ॥ इति ॥ ५३-५७ ॥  
इत्यग्निनेत्रवक्त्राणां कुर्यादुद्घाटनं१ गुरुः ।  
सताराभिर्व्याहृतिभिराज्येन जुहुयात् पुनः ॥ ५८ ॥  
जुहुयादग्निमन्त्रेण त्रिवारं देशिकोत्तमः ।  
गर्भाधानादिका वह्नेः क्रिया निर्वर्त्तयेत् क्रमात् ॥ ५९ ॥  
      इत्यग्नीति ।  
 तेनाहुतिचतुष्टयेन नेत्रत्रयवक्त्राणामुद्घाटनम् ।  
 क्रमेणेत्यर्थः ।  
 सताराभिर्व्याहृतिभिरिति व्यस्तसमस्ताभिः ।  
 अतएव नारायणीये " पञ्चभिर्मनुभिर्हुनेत् " इति ।  
 पुनरनन्तरमिति उत्तरेण सम्बध्यते ।  
 अग्निमन्त्रेणेति वैश्वानरेति पूर्वेक्तेन ।  
 प्रणवेनेति पञ्चापि प्रणवा गृहीताः ।  
 देशिकोत्तम इत्यनेन तत्तन्मन्त्रेषु यथास्वं विनियोगो विज्ञेय इत्युक्तम् ॥ ५८-५९ ॥  
अष्टाभिराज्याहुतिभिः प्रणवेन पृथक् पृथक् ।  
गर्भाधानं पुंसवनं सीमन्तोन्नयनं पुनः ॥ ६० ॥  
अनन्तरं जातकर्म स्यान्नामकरणं तथा ।  
उपनिष्क्रमणं पश्चादन्नप्राशनमीरितम् ॥ ६१ ॥  
चौलोपनयने भूयो महानाम्न्यं महाव्रतम् ।  
अथोपनिषदं पश्चाद् गोदानोद्वाहकौ मृतिः ॥ ६२ ॥  
शुभेषु स्युवीवाहान्ताः क्रियास्ताः क्रूरकर्मसु ।  
मरणान्ताः समुद्दष्टा वह्नेरागमवेदिभिः ॥ ६३ ॥  
      गर्भाधानादिका इत्यादिशब्दसङ्गृहीतमेवाह गर्भाधानमिति ।  
 पुनरनन्तरं जातकर्म अनन्तरं तथा नामकरणं स्यादिति सम्बन्धः ।  
 अनन्तरमित्यस्यायमर्थः ।  
 वक्ष्यमाणं पञ्चसमिद्धोमलक्षणं नालापनयनं कर्म कृत्वा सूतकं विशोध्य तथा तत्तद्देवतानाम्नाऽ-   
ग्नेर्नामकरणं कुर्यात् ।  
 यथा कृष्णाग्निर्नारायणाग्निर्दुर्गाग्निरिति ।  
 ततोऽग्नेः पितरावात्मनि संयोज्योपनिष्क्रमणादि संस्कारान् कुर्यात् ।  
 आदिशब्दकथनार्थमेक- प्रक्रमेणोक्तिः ।  
 तदुक्तं वायवीयसंहितायाम्----  
                  जातं ध्यात्वैवमाकारं जातकर्म समाचरेत् ।  
                  नालापनयनं कृत्वा ततः संशोध्य सूतकम् ॥  
                  शिवाग्निरिति नामाऽस्य कृत्वाहुतिपुरःसरम् ।  
                  पित्रोवीसर्जनं कृत्वा चौलोपनयनादिकम् ॥  
                  अथोद्वाहावसानञ्च कृत्वा संस्कारमस्य तु ।  
 इति ।  
सौत्रामणितन्त्रेऽपि---- गर्भाधानादिकाः क्रियाः ।  
                  जातकर्मान्तिका वह्नेर्वाग्भवेन पृथक् पृथक् ॥  
                  आज्याहुत्यष्टकैः कृत्वा वाराह्यग्निर्भवेति च ।  
                  नाम कृत्वा ततो वह्नेरन्नप्राशनपूर्वकम् ॥  
                  विवाहान्तं वाग्भवेन पूर्वेक्ताष्टाहुतिक्रमात् ।  
 इति ।  
      अत्र गोदानानन्तरं समावर्त्तनमनुक्तमपि कर्त्तव्यमित्याचार्याः ।  
 तदुक्तं गणेश्वरविमशीन्याम्----समावर्त्तनमुद्वाहमाधानञ्च ततः परम् ।  
 इति ।  
      अन्यत्रापि---- तेनैव समावर्त्तनविवाहयोराहुतीर्जुहुयात् ।  
 इति ।  
      अन्यत्रापि---- कुर्वीत समावर्त्तनमुद्वाहं तेनैव विधिना ।  
 इति ।  
      केचित्तु तथोपनिषदं स्नानम् इति पठित्वा स्नानं समावर्त्तनमिति व्याख्यायन्ति ।  
 तन्मते समावर्त्तनानन्तरं गोदानम् ।  
 प्रयोगस्तु ॐ अस्याग्नेर्गर्भाधानसंस्कारं करोमि स्वाहा इत्यादि ॥ ६०-६३ ॥  
ततश्च पितरौ तस्य सम्पूज्यात्मनि योजयेत् ।  
समिधः पञ्च जुहुयान्मूलाग्रघृतसम्प्लुताः ॥ ६४ ॥  
      तत इति ।  
 नामकरणानन्तरं तस्य वह्नेः पितरौ पूर्वेक्तौ ।  
 समिधः पञ्च जुहुयादिति ।  
 नालापनोदाय जातकर्मानन्तरमित्यर्थः ।  
 तदुक्तं शैवागमे----  
                  वक्त्त्राणामस्त्रमन्त्रेण ततो नालापनुत्तये ।  
                  समिधः पञ्च होतव्याः प्रान्ते मूले घृतप्लुताः ॥ इति ।  
वायवीयसंहितायान्तु----ताः पालाश्यः परा वापि यज्ञीया द्वादशाङ्गुलाः ।  
                  अवक्रा न स्वयं शुष्काः सत्वचो निर्व्रणाः समाः ॥  
                  दशाङ्गुला वा विहिताः कनिष्ठाङ्गुलिसन्निभाः ।  
                  प्रादेशमात्रा वाऽलाभे होतव्याः सकला अपि ॥ इति ॥ ६४ ॥  
मन्त्रैजीह्वाङ्गमूर्त्तीनां क्रमाद्वह्नेर्यथाविधि ।  
प्रत्येकं जुहुयादेकामाहुतिं म(त)न्त्रवित्तमः ॥ ६५ ॥  
      मन्त्रैरिति न्यासप्रस्तावोक्तैः क्रमादिति न्यासक्रमात् ।  
 यथाविधीत्यनेन होमे स्वाहान्ततेत्युक्तं स्मारयति ।  
 प्रयोगस्तु----स्त्यूं हिरण्यायै स्वाहेत्यादि ।  
 एतदनन्तरं ॐ सुरेभ्यः स्वाहेत्याद्यधिदेवताहोमेऽपि ।  
 सहस्राचीषे हृदयाय नमः स्वाहेत्यादि ।  
 ॐ अग्नये जातवेदसे स्वाहेत्यादि ।  
 म(त)न्त्रवित्तम इत्यनेन लोकपालतदस्त्रावृतिग्रहणं ज्ञेयम् ।  
 तदुक्तं गणेश्वरविमशीन्याम्----  
                  जुहुयादङ्गमन्त्राद्यैस्ताराद्यैश्च सकृत् सकृत् ।  
                  तत्तत्स्थानेषु शितधीः स्वाहान्तैश्च यथाक्रमम् ॥ इति ।  
प्रयोगसारेऽपि----सर्वे मन्त्राः प्रयोक्तव्याः स्वाहान्ता होमकर्म्मसु ।  
 इति ॥ ६५ ॥  
अवदाय स्रुवेणाज्यं चतुः स्रुचि पिधाय ताम् ।  
स्रुवेण तिष्ठन्नेवाऽग्नौ देशिको यतमानसः ॥ ६६ ॥  
जुहुयाद्वह्निमन्त्रेण वौषडन्तेन सम्पदे ।  
विघ्नेश्वरस्य मन्त्रेण जुहुयादाहुतीर्दश ॥ ६७ ॥  
      अवदायेति ।  
 यतमानसो देशिकः स्रुवेणाज्यं चतुर्वारं स्रुचि निधाय तां स्रुचं स्रुवेण पिधाय तिष्ठन्नेव वौषडन्तेन   
वह्निमन्त्रेणाऽग्नौ जुहुयादित्यन्वयः ।  
 यतमानसो देशिक इत्यनेन समपादत्वं शृङ्गाग्रव्यग्रलोचनादिकत्वमुक्तम् ।  
 वौषडन्तेनेति स्वाहापदस्थाने वौषट्पदप्रक्षेप इति ।  
 शैवागमे तु विशेषः----  
                  घृतेन स्रुचि पूर्णायां निधायाऽधोमुखं स्रुवम् ।  
                  शृङ्गाग्रे पुष्पमारोप्य पश्चाद्वामेन पाणिना ॥  
                  पुनः सव्येन तौ धृत्वा शङ्खसन्निभमुद्रया ।  
                  समुद्गतोर्द्धकायश्च समपादः समुत्थितः ॥  
                  नाभौ तन्मूलमाधाय शृङ्गाग्रे व्यग्रलोचनः ।  
                  वामस्तनान्तमानीय तयोर्मूलमतन्द्रितः ॥ इति ।  
      विघ्नेश्वरस्येति ।  
 महागणपतेर्दशधा विभक्तेन पूर्वपूर्वानुविद्धेनेति ज्ञेयम् ।  
 समस्तेनाहुतिचतुष्टयं दद्यादित्यपि ।  
 तदुक्तं गणेश्वरविमशीन्याम्----  
                  महागणेशमन्त्रेण पूर्वपूर्वयुतेन च ।  
                  तारादिबीजषट्केषु करणेष्वद्रिवर्णकैः ॥  
      भिन्नेषु दशधा हुत्वा समस्तेन सुरेश्वरि ।  
 इति ।  
 तथा चाचार्याः----  
                  ताराद्यैर्दशभिर्भेदैः पूर्वपूर्वसमन्वितैः ।  
                  मनुना गाणपत्येन जुहुयाच्च दशाहुतीः ॥  
                  जुहुयाच्च चतुर्वारं समस्तेनैव तेन तु ॥ इति ।  
      अन्यत्रापि---- महागणेशमन्त्रेण पूर्वपूर्वयुतेन च ।  
                  भिन्नेन दशधा हुत्वा सामान्येन सुरेश्वरि ॥ इति ॥ ६६-६७ ॥  
सामान्यं सर्वतन्त्राणामेतदग्निम(मु)खं मतम् ।  
ततः पीठं समभ्यर्च्च देवताया हुताशने ॥ ६८ ॥  
अर्चयेद्वह्निरूपां तां देवतामिष्टदायिनीम् ।  
तन्मुखे जुहुयान्मन्त्री पञ्चविंशतिसङ्ख्यया ॥ ६९ ॥  
आज्येन मूलमन्त्रेण वक्त्रैकीकरणन्त्विदम् ।  
वह्निदेवतयोरैक्यमात्मना सह भावयन् ॥ ७० ॥  
      देवताया इति ।  
 प्रकृतदेयमन्त्रदेवताया इत्यर्थः ।  
 देवतामिति सावरणाम् ।  
 वक्त्रैकीकरणमिति ।  
 तदुक्तं शैवागमे----  
                  इतीष्टवक्त्रे वक्त्राणामन्तर्भावस्तु चैकता ।  
                  अथवा कुण्डमानत्वं यदीष्टवदने स्मरेत् ॥  
               अन्तर्भाव्यानि वक्त्राणि तदेकीकरणं मतम् ॥ इति ॥ ६८-७० ॥  
मूलमन्त्रेण जुहुयादाज्येनैकादशाहुतीः ।  
नाडीसन्धानमुद्दष्टमेतदागमवेदिभिः ॥ ७१ ॥  
जुहुयादङ्गमुख्यानामावृतीनामनुक्रमात् ।  
एकैकामाहुतिं सम्यक् सपीषा देशिकोत्तमः ॥ ७२ ॥  
      नाडीसन्धानमिति ।  
 अग्निदेवतात्मनां त्रयाणां नाड्येकीकरणम् ।  
 अङ्गमुख्या- नामावृतीनामिति प्रकृतदेयमन्त्रदेवताया इत्यर्थः ।  
 अत्राप्यङ्गेत्यादि सम्भवाभिप्रायम् ।  
 सम्यगित्यनेन यत्राङ्गवृतेराद्यत्वं नास्ति तत्र यथावृत्तिस्तदादीनामावृतीनामित्युक्तम् ।  
 देशिकोत्तम इत्यनेन मूलमन्त्रेण दशाहुतयो होतव्या इत्युक्तम् ।  
 यदाहुः----  
      परिवारस्यैकैकां देव्यास्तु दशाहुतीर्जुहुयात् ।  
 इति ॥ ७१-७२ ॥  
ततोऽन्येष्वपि कुण्डेषु संस्कृतेषु यथाविधि ।  
आचार्ये विहरेदग्निं पूर्वादिषु समाहितः ॥ ७३ ॥  
      संस्कृतेष्विति ।  
 ऋत्विग्भिरिति शेषः ।  
 तेन ऋत्विजः स्वे स्वे कुण्डे अष्टादशसंस्कारान् यथाविधि कुर्युः ।  
 आचार्येऽग्निविहरणं कुर्यात् सर्वत्रैवेत्यर्थः ।  
 पूर्वादिषु ईशान्ते ।  
 समाहित इत्यनेनाविच्छेदेनाग्निविहरणमुक्तम् ॥ ७३ ॥  
ऋत्विजो गन्धपुष्पाद्यैरङ्गाद्यावरणान्विताम् ।  
तन्त्रोक्तदेवतामिष्ट्वा पञ्चविंशतिसङ्ख्यया ।  
मूलेनाज्येन जुहुयुः साज्येन चरुणा तथा ॥ ७४ ॥  
      देवतामिष्ट्वेति ।  
 अत्र पूजानन्तरं तत्तद्देवताङ्गावृत्यादीनां पूर्ववदेकैकामाहुतिं हुत्वा मूलदेवताया दशाहुतीर्जुहुयुरिति ज्ञेयम् ।  
 साज्येन चरुणा तथेति ।  
 पूर्वपटले यश्चरू कारितस्तस्य भागत्रयं कृतम् ।  
 एको भागो देवतायै निवेदितः ।  
 अन्यमग्नौ प्रजुहुयादित्युक्तम् ।  
 तस्यैवायं होमः ।  
 तथेति मूलेन पञ्चविंशतिवारम् ॥ ७४ ॥  
प्रातरुत्थाय जुहुयुः पुनराज्यान्वितैस्तिलैः ।  
द्रव्यैर्वा कल्पविहितैः सहस्रं साष्टकं पृथक् ॥ ७५ ॥  
      द्वितीयदिनकृत्यमाह प्रातरिति ।  
 जुहुयुरित्याचार्याः प्रत्येकमृत्विजश्च ।  
 तत्र विशेषो वायवीयसंहितायाम्----  
                  स्रुवेणाज्यं समित् पाण्या स्रुचा शेषं करेण वा ।  
                  तत्र दिव्येन होतव्यं तीर्थेनार्षेण वा तथा ॥ इति ।  
      पृथक् प्रत्येकमष्टोत्तरसहस्रं तत्र समिद्धेऽग्नौ होतव्यम् ।  
 अन्यथा दोषदर्शनात् ।  
 तदुक्तं बह्वृचपरिशिष्टे----अन्धो बुधः सधूमे च जुहुयाद् यो हुताशने ।  
                  यजमानो भवेदन्धः सपुत्र इति च श्रुतिः ॥ इति ।  
छन्दोगपरिशिष्टेऽपि----योऽनचीषि जुहोत्यग्नौ व्यङ्गारिणि च मानवः ।  
                  मन्दाग्निरामयावी च दरिद्रश्चोपजायते ॥  
                  तस्मात् समिद्धे होतव्यं नासमिद्धे कथञ्चन ।  
                  आरोग्यमिच्छतायुश्च श्रियमात्यन्तिकीं तथा ॥ इति ।  
महाकपिलपञ्चरात्रेऽपि----अप्रदीप्ते न होतव्यं मध्यमे नाप्यनिन्दिते ।  
                  प्रदीप्ते लेलिहानेऽग्नौ होतव्यं कर्मसिद्धये ॥ इति ॥ ७५ ॥  
ततः सुधौतदन्तास्यं स्नातं शिष्यं समाहितम् ।  
पाययित्वा पञ्चगव्यं कुण्डस्याऽन्तिकमानयेत् ॥ ७६ ॥  
विलोक्य दिव्यदृष्ट्या तं तच्चैतन्यं हृदम्बुजात् ।  
गुरुरात्मनि संयोज्य कुर्यादध्वविशोधनम् ॥ ७७ ॥  
      होमानन्तरं गुरुकृत्यमाह तत इति ।  
 पञ्चगव्यं पाययित्वेति मण्डपबाह्य एव ।  
 पञ्चगव्यप्रकारं तु एकविंशे वक्ष्यति ।  
 तदुक्तं प्रयोगसारे----  
                  पञ्चगव्यं यथा प्रोक्तं पीत्वाऽऽचान्तं यथाविधि ।  
                  द्वारेण दक्षिणेनाथ यागस्थानं प्रवेशयेत् ॥ इति ।  
      तच्चैतन्यमिति ।  
 तद्धृदो वहन्नाड्या अङ्कुशमुद्रया चैतन्यमाकृष्य स्ववहन्नाडी- मार्गेण स्वहृदि संयोजयेदित्यर्थः ।  
 तदुक्तम्----  
                  हृदि स्थितं तच्चैतन्यं प्रस्फुरत्तारकाकृति ।  
                  आदाय स्थापयेत् स्वीये हृदयेऽङ्कुशमुद्रया ॥ इति ।  
अध्वविशोधनमिति ।  
 तदुक्तं षडन्वयमहारत्ने----  
              शोधनं नाम तत्त्वानां कारणैकत्वचिन्तनम् ।  
              वर्णादीनां कलानाञ्च तस्यां बिन्द्वैक्यचिन्तनम् ॥ इति ॥ ७६-७७ ॥  
उक्तं कलाध्वा तत्त्वाध्वा भुवनाध्वेति च त्रयम् ।  
वर्णाध्वा च पदाध्वा च मन्त्राध्वेत्यपरं त्रयम् ॥ ७८ ॥  
      उक्तमिति ।  
 इति च त्रयम् इति च ।  
 अपरं त्रयम् उक्तं तन्त्रविद्भिरिति शेषः ।  
 आद्यास्त्रयोऽर्थरूपाः, परे त्रयः शब्दरूपाः ।  
 तदुक्तं वायवीयसंहितायाम्----  
            तत्र शब्दास्त्रयो धातुस्त्रयस्त्वर्थाः समीरिताः ।  
 इति ।  
      अन्यत्रापि---- मन्त्राध्वा च पदाध्वा च वर्णाध्वा चेति शब्दतः ।  
                  भुवनाध्वा च तत्त्वाध्वा कलाध्वा चाऽर्थतः क्रमात् ॥ इति ।  
अत्र तु संहारक्रमेणोक्तिः मूले तु सृष्टिक्रमेणेति ज्ञेयम् ॥ ७८ ॥  
निवृत्याद्याः कलाः पञ्च कलाध्वेति प्रकीत्तीतः ।  
तत्त्वाध्वा बहुधा भिन्नः शिवाद्यागमभेदतः ॥ ७९ ॥  
षट्त्रिंशच्छिवतत्त्वानि द्वात्रिंशद्वैष्णवानि तु ।  
चतुवींशतितत्त्वानि मैत्राणि प्रकृतेः पुनः ॥ ८० ॥  
उक्तानि दश तत्त्वानि सप्त च त्रिपदात्मनः ।  
      बहुधेति पञ्चधा ।  
 मैत्राणि साङ्ख्यानि ।  
 तदुक्तं वायवीयसंहितायाम्----  
                  पौराणानि च तत्त्वानि त्रिपुरायाश्च कानि चित् ।  
                  साङ्ख्ययोगप्रसिद्धानि तत्त्वान्यपि च कानि चित् ।  
                  शिवशास्त्रप्रसिद्धानि ततोऽन्यान्यपि कृतस्नशः ॥ इति ।  
      त्रिपदात्मनस्त्रिपुरायाः ॥ ७९-८१ ॥  
तत्त्वानि शैवान्युच्यन्ते शिवः शक्तिः सदाशिवः ॥ ८१ ॥  
ईश्वरो विद्यया सार्द्धं पञ्च शुद्धान्यमूनि हि ।  
माया कालश्च नियतिः कला विद्या पुनः स्मृता ॥ ८२ ॥  
      शुद्धानीति ।  
 आणवकार्ममायीयमलत्रयरहितत्वात् शुद्धत्वम् ।  
 तत्राणवो नाम सदाशिवस्य स्वस्यानवमर्शः ।  
 कार्मे नाम पुण्यपापवानहमिति प्रतीतिः ।  
 मायीयो नाम अहङ्कारादावात्मबुद्धिः ।  
 उक्तञ्च वायवीयसंहितायाम्----  
                  शिवः शक्तिस्ततो नादस्तस्माद्बिन्दुः सदाशिवः ।  
                  तस्मान्महेश्वरो जातः शुद्धा विद्या महेश्वरात् ॥ इति ॥ ८२ ॥  
रागः पुरुष एतानि शुद्धाशुद्धानि सप्त च ।  
प्रकृतिर्बुद्ध्यहङ्कारो मनो ज्ञानेन्द्रियाण्यथ ॥ ८३ ॥  
कर्मेन्द्रियाणि तन्मात्राः पञ्चभूतानि देशिकाः ।  
एतान्याहुरशुद्धानि चतुवींशतिरागमे ॥ ८४ ॥  
शैवानामिति तत्त्वानां विभागोऽत्र प्रदशीतः ।  
      शुद्धाशुद्धानीति ।  
 कारणत्वेन मलत्रयराहित्याच्छुद्धत्वम् कार्यरूपत्वेन तद्युक्त- त्वादशुत्वम् ।  
 तदुक्तं वायवीयसंहितायाम्----  
                  सा वाचामीश्वरी शक्ति र्वागीशाख्यस्य शूलिनः ।  
                  या सा वर्णस्वरूपेण मातृकेति विजृम्भते ॥  
                  अथानन्तसमायोगान्मायां कालमवासृजत् ।  
                  नियतिञ्च कलां विद्यां कलातो रागपूरुषौ ॥ इत्यादि ।  
            षट्त्रिंशत् सङ्ख्ययोपेतः शुद्धाशुद्धोभयात्मकः ।  
 इत्यन्तेन ॥ ८३-८४ ॥  
जीवप्राणधियश्चित्तं ज्ञानकर्मेन्द्रियाण्यथ ॥ ८५ ॥  
तन्मात्राः पञ्चभूतानि हृत्पद्मं तेजसां त्रयम् ।  
वासुदेवादयश्चेति तत्त्वान्येतानि शाङ्गीणः ॥ ८६ ॥  
पञ्चभूतानि तन्मात्रा इन्द्रियाणि मनस्तथा ।  
गर्वे बुद्धिः प्रधानञ्च मैत्राणीति विदुर्बुधाः ॥ ८७ ॥  
निवृत्याद्याः कलाः पञ्च ततो बिन्दुः कला पुनः ।  
नादः शक्तिः सदापूर्वः शिवश्च प्रकृतेवीदुः ॥ ८८ ॥  
आत्मविद्या शिवः पश्चाच्छिवो विद्या स्वयं पुनः ।  
सर्वतत्त्वञ्च तत्त्वानि प्रोक्तानि त्रिपदात्मनः ॥ ८९ ॥  
      ज्ञानकर्मेन्द्रियाणीति दश ।  
 पञ्चेत्युभयत्र सम्बध्यते ।  
 तेजसां त्रयमग्नीन्दुसूर्याः ।  
 वासुदेवादयश्चत्वारोऽष्टमे वक्ष्यन्ते ॥ ८५-८६ ॥  
      इन्द्रियाणि दश ।  
 गर्वेऽहङ्कारः ।  
 बुद्धिर्महत्तत्त्वम् ।  
 प्रधानं प्रकृतिः ।  
स्वयमात्मा ।  
 स्वकपोलकल्पितत्त्वशङ्कां वारयति तत्तदागमवेदिभिरिति ॥ ८७-९० ॥  
तत्त्वाध्वा कथितो ह्येष तत्तदागमवेदिभिः ।  
ईरितो भुवनाध्वेति भुवनानि मनीषिभिः ॥ ९० ॥  
वर्णाध्वेति वदन्त्यर्णानादिक्षान्तान् मनीषिणः ।  
वर्णसङ्घः पदाध्वा स्यान्मन्त्राध्वा मन्त्रराशयः ॥ ९१ ॥  
      भुवनानि आकाशवायुतैजसाप्यपाथीवभुवनानि पञ्च ।  
 वायवीयसंहितायान्तु----  
                  आधाराद्युन्मन्यन्तञ्च भुवनाध्वा प्रकीत्तीतः ।  
 इति ।  
वर्णसङ्घः सबिन्दुवर्णाः ।  
 वायवीयसंहितायान्तु----  
                  अनेकभेदसम्भिन्नः पदाध्वा पदसंहतिः ।  
                  महामन्त्रोपमन्त्राणां वर्त्ततेऽवयवात्मना ॥  
                  प्रधानावयवत्वेन सोऽध्वा पञ्चपदात्मकः ।  
 इति ।  
                  मन्त्रराशयः अकचटतपयाः सप्त मन्त्राः ॥ ९०-९१ ॥  
क्रमादेतानध्वनः षट् शोधयेद् गुरुसत्तमः ।  
पादान्धुनाभिहृद्भालमूर्द्धस्वपि शिशोः स्मरेत् ॥ ९२ ॥  
      मूर्द्धनि ब्रह्मरन्ध्रे ।  
 तत्रायं शोधनप्रकारः ।  
 पादे कलाध्वानं स्मरत्वा पदगुह्यहृद्वक्त्रशिरःसु स्वबीजादिकाः कला विन्यस्य पश्चात् कलाध्वविशोधनम् ।  
 एवं तत्त्वाध्वानम् अन्धौ स्मृत्वा विलोमेषु पूर्व्वस्थानेषु तान् विन्यस्य पश्चात् तेत्त्वाध्वशोधनम् ।  
 एवं भुवनाध्वानं नाभौ स्मृत्वा अनन्तरस्थानेषु स्वबीजाद्यान् विन्यस्य पश्चात् तच्छोधनम् ।  
 एवं हृदि वर्णाध्वानं संस्मृत्य शुद्धान् वर्णान् तद्देहे विन्यस्य पश्चाद्वर्णाध्वशोधनम् ।  
 एवं भाले पदाध्वानं संस्मृत्य सबिन्दुवर्णान् विन्यस्य तच्छोधनम् ।  
 एवं मूर्द्धनि मन्त्राध्वानं संस्मृत्य सप्त मन्त्रान् तत्तत्स्थानेषु व्याप्य पश्चात्तदध्वविशोधनमिति   
गुरुसत्तम इत्यनेनोक्तम् ॥ ९२ ॥  
ततः कूर्च्चेन विधिवत्तं स्पृशेत् जुहुयाद् गुरुः ।  
आचार्यकुण्डे संशुद्धैस्तिलैराज्यपरिप्लुतैः ॥ ९३ ॥  
शोधयाम्यमुमध्वानं स्वाहेति पृथगध्वना ।  
ताराद्यमाहुतीरष्टौ क्रमात्तान् विलयं नयेत् ॥ ९४ ॥  
      विधिवदित्यनेन शिष्य इति ज्ञेयम् ।  
 तं गुरुं स्पृशेदिति भिन्नं वाक्यम् ।  
 तदुक्तं नारायणीये----  
                  ध्यानेनात्मनि तं शिष्यं संहृत्य प्रलयक्रमात् ।  
                  पुनरुत्पाद्य तत्पाणौ दद्याद्दर्भांश्च मन्त्रितान् ॥ इति ।  
      केचन तं स्पृशन्निति पठन्ति ।  
 तदा विधिवदित्यनेन वामकरस्थेनेति ज्ञेयम् ।  
 गुरुरष्टावाहुतीः अध्वना ताराद्यं पृथक् जुहुयादिति सम्बन्धः ।  
 शोधयामीति अमुष्येत्यर्थः ।  
 संशुद्धैरिति ।  
 अवकरं दूरीकृत्य प्रक्षाल्य संशोषितैरित्यर्थः ।  
 प्रयोगस्तु ----ॐ अमुष्य कलाध्वानं शोधयामि स्वाहा इत्यादि ॥ ९३-९४ ॥  
शिवे शिवात्तान् संलीनान् जनयेत् सृष्टिमार्गतः ॥ ९५ ॥  
विलोकयन् दिव्यदृष्ट्या तं शिशुं देशिकोत्तमः ।  
आत्मस्थितं तच्चैतन्यं पुनः शिष्ये नियोजयेत् ॥ ९६ ॥  
      शिवे सहस्रारस्थिते इति पूर्वेण सम्बध्यते ।  
 क्रमादित्यग्रिमम् ।  
 पूर्वस्मिन्निति शिवपर्यन्तम् ।  
 शिवात् सृष्टिमार्गतस्तान् जनयेदिति सम्बन्धः ।  
 सृष्टिमार्गतः पूर्वस्माद- ग्रिमं नियोजयेदिति ।  
 यथा आनीतं तथैवेत्यर्थः ।  
 अनेन अध्वविशोधनेन शरीरशुद्धिः कृता भवति ।  
 यतः षडध्वमयमेव शरीरम् ।  
 यदाहुः----  
                  शान्त्यतीतकलामूर्द्धा शान्तिवक्त्रशिरोरुहा ।  
                  निवृत्तिजानुजङ्घाङ्घिरर्भुवनाध्वशिरोरुहा ॥  
                  मन्त्राध्वमांसरुधिरा पदवर्णशिरायुता ।  
                  तत्त्वाध्वमज्जमेदोऽस्थिधातुरेतोयुता शिवे ॥ इति ॥ ९५-९६ ॥  
स्रुचा पूर्णाहुतिं दत्त्वा मूलमन्त्रेण मन्त्रवित् ।  
उद्वास्य देवतां कुम्भे साङ्गां सावरणां गुरुः ॥ ९७ ॥  
पुनर्व्याहृतिभिर्हुत्वा जिह्वादीनां विभावसोः ।  
एकैकामाहुतिं हुत्वा परिषिच्याऽद्भरात्मनि ॥ ९८ ॥  
पावकं योजयित्वा स्वे परिधीन् सपरिस्तरान् ।  
नैमित्तिके दहेन्मन्त्री नित्ये तु न दहेदिमान् ॥ ९९ ॥  
      मूलमन्त्रेणेति ।  
 देशिक इत्यनेन वौषडन्तेनेत्युक्तम् ।  
 तदुक्तं वायवीय- संहितायाम्---- ततो होमावशिष्टेन घृतेनापूर्य वै स्रुचम् ।  
                  निधाय पुष्पं तस्याग्रे स्रुवेणाऽधोमुखेन ताम् ॥  
                  सदर्भेण समाच्छाद्य मूलेनाऽञ्जलिनोत्थितः ।  
                  वौषडन्तेन जुहुयाद्धारान्तु यवसम्मिताम् ॥  
                  इत्थं पूर्णाहुतिं कृत्वा ।  
 इति ।  
      उद्वास्य अग्नित उद्वासनं कृत्वा कुम्भे आनीय इत्यर्थः ।  
 देशिको गुरुरित्यनेन देवतायाः अङ्गावृत्यादीनाम् एकैकामाहुतिं हुत्वा उद्वासनमित्युक्तं भवति ।  
 व्याहृतिभिर्व्यस्तसमस्ताभिः ।  
      साम्प्रदायिकास्तु व्याहृतिशब्देनात्र महाव्याहृतय उच्यन्ते इत्याहुः ।  
 ताश्च ।  
 ॐ भूरग्नये च पृथिव्यै च महते च स्वाहा ।  
 ॐ भूवो वायवे चान्तरीक्षाय च महते च स्वाहा ।  
 ॐ स्वरादित्याय च दिवे च महते च स्वाहा ।  
 ॐ भूर्भुवः स्वश्चन्द्रमसे च नक्षत्रेभ्यश्च दिग्भ्यश्च महते च स्वाहा इति ।  
      उक्तञ्च----पुनः समापयेद्धोम् महाव्याहृतिपूर्वकम् ।  
 इति ।  
      विभावसोजीह्वादीनाम् इत्यादिशब्देन अधिदेवताङ्गमूत्तीलोकपालतदायुधानि ।  
 परिषिच्येति पावकमिति सम्बध्यते ।  
 अद्भिः प्रोक्षण्युदकैरित्यर्थः ॥  
      स्वे आत्मनि पावकं योजयित्वेति ।  
 तत्र प्रार्थनमन्त्रेण सम्प्रार्थ्य पश्चादुद्वासनम् ।  
 तदुक्तं गणेश्वरविमशीन्याम्----  
                  भो भो वह्ने महाशक्ते सर्वकर्मप्रसाधक ।  
                  कर्मान्तरेऽपि सम्प्राप्ते सान्निध्यं कुरु सादरम् ।  
                  इतिमन्त्रेण सम्प्रार्थ्य वह्निमुद्वासयेदपि ॥ इति ॥ ९७-९९ ॥  
नेत्रे शिष्यस्य बघ्नीयान्नेत्रमन्त्रेण वाससा ।  
करे गृहीत्वा तं शिष्यं कुण्डतो मण्डलं नयेत् ॥ १०० ॥  
तस्याञ्जलिं पुनः पुष्पैः पूरयित्वा यथाविधि ।  
कलशे देवताप्रीत्यै क्षेपयेन्मूलमुच्चरन् ॥ १०१ ॥  
      वाससेति नवेन शुक्लेन ।  
 तदुक्तं महाकपिलपञ्चरात्रे----नवेन शुक्लवस्त्रेण नेत्रे बद्ध्वा ।  
 इति ।  
 पिङ्गलामते तु विशेषः----नेत्रवस्त्रेण तन्नेत्रे नेत्रमन्त्रेण बन्धयेत् ।  
 इति ।  
 मन्त्रतन्त्रप्रकाशेऽपि----अथ नेत्रेण तन्नेत्रे बद्ध्वा नेत्रेण देशिकः ।  
 इति ।  
 नारायणीये तु----नेत्राद्यैर्नेत्रं नेत्रेण बन्धयेत् ।  
 इति ।  
मण्डलं नयेदिति ।  
 प्रादक्षिण्येन पश्चिमद्वारमिति शेषः ।  
 तदुक्तं नारायणीये----  
                  न्यासं शिष्यतनौ कृत्वा तं प्रदक्षिणमानयेत् ।  
                  पश्चिमद्वारमानीय क्षेपयेत् कुसुमाञ्जलिम् ॥ इति ।  
यथाविधि क्षेपयेदित्यनेन विशेषः पिङ्गलामतोक्तः सङ्गृहीतः----  
                  पुष्पैरञ्जलिमापूर्य योगपीठे प्रदापयेत् ।  
                  पश्चिमोत्तररुद्रैन्द्रे पुष्पपातः शुभोऽशुभे ॥  
            अष्टोत्तरशतं शान्त्यै जुहुयादस्त्रमन्त्रतः ॥ इति ॥ १००-१०१ ॥  
व्यपोह्य तं नेत्रबन्धमासीनं दर्भसंस्तरे ।  
आत्मयागक्रमाद् भूयः संहृत्योत्पाद्य देशिकः ॥ १०२ ॥  
तत्तन्मन्त्रोदितान् न्यासान् कुर्याद् देहे शिशोस्तदा ।  
पञ्चोपचारैः कुम्भस्थां पूजयित्वेष्टदेवताम् ॥ १०३ ॥  
      आत्मयागक्रमादिति ।  
 वक्ष्यमाणप्रपञ्चयागक्रमेणेति केचित् ।  
 साम्प्रदायिका- स्तुआत्मयागः अन्तर्यागः ।  
 तत्क्रमात् तत्रोक्तभूतशुद्धिक्रमेणेत्यर्थः ।  
 तत्र भूतसंहारस्य भूतसृष्टेश्चोक्तत्वात् ।  
 देहं संहृत्य भूयोऽनन्तरमुत्पाद्येत्यन्वयः ।  
 तदुक्तं प्रयोगसारे----  
                  गुणांशेन पृथिव्यादिभूतानि विलयं नयेत् ।  
                  यथावत् पिण्डसंस्थानि संहारक्रमयोगतः ।  
                  ततः सृष्टिक्रमेणैव पिण्डं सम्भावयेत्तदा ॥ इति ।  
मन्त्रतन्त्रप्रकाशेऽपि----उपविश्यासने दिव्ये संहरेत्तस्य विग्रहम् ।  
                  गन्धादिघ्राणसंयुक्तां पृथिवीमप्सु संहरेत् ॥  
                  इत्यादिना " उत्पन्नं भावयेत्ततः " ।  
 इत्यन्तेन ।  
      अन्यत्रापि---- अथाभिषेकमण्डपे सुखोपविष्टमासने ।  
                  गुरुवीशोधयेदमुं पुरेव शोषणादिभिः ॥ इति ।  
 नारायणीयेऽपि---- शोषादिना सुखासीनं तत्र सम्बोधयेद् गुरुः ।  
 इति ।  
अत्र देवताप्रार्थनमाहुराचार्याः----  
                  कारुण्यनिलये ! देवि ! सर्वसम्पत्तिसंश्रये ! ।  
                  शरण्यवत्सले मातः ! कृपामस्मिन् शिशौ कुरु ॥  
                  आणवप्रमुखैः पाशैः पाशितस्य सुरेश्वरि ।  
                  दीनस्याऽस्य दयाधारे ! कुरु कारुण्यमीश्वरि ॥  
                  एहिकामुष्मिकैर्भेगैरपि सम्बर्ध्यतामयम् ।  
स्व(सद्)भक्तिः सकला चास्मै दीयतां निष्कलाश्रये ॥ इति ॥ १०२-१०३ ॥  
तस्याः तन्त्रोक्तमार्गेण विदध्यात् सकलीकृतिम् ।  
मण्डलेऽलङ्कृते शिष्यमन्यस्मिन्नुपवेशयेत् ॥ १०४ ॥  
      अन्यस्मिन् मण्डल इति ।  
 मण्डलाद्बहिरैशान्याम् ।  
 तदुक्तं सोमशम्भुना----  
                  यागालयाद्दिशीशस्य रचिते स्नानमण्डपे ।  
                  कुर्यात् करद्वयायामां वेदिमष्टाङ्गुलोच्छिरताम् ॥  
                  श्रीपर्ण्याद्यासने तत्र विन्यस्यानन्तमासनम् ।  
                  शिष्यं निवेश्य पूर्वास्यं सकलीकृत्य पूजयेत् ॥ इति ।  
      प्रयोगसारे---- अथैशान्यां दिशि यथा मन्त्रविन्यस्तविग्रहम् ।  
                  पीठस्थं चतुरस्रायां वेद्यां दर्भाग्रपाणिना ॥  
                  अभिषिञ्चेत् स्वयं शिष्यमात्मतत्त्वानुवत्तीनम् ॥ इति ।  
      उपवेशयेदिति भुक्तौ प्राङ्मुखं मुक्तांवुदङ्मुखमिति ज्ञेयम् ।  
 तदुक्तं सोम- शम्भौ----स्नाने तूदङ्मुखं मुक्तौ पूर्ववक्त्रञ्च भुक्तये ।  
 ऊद्र्ध्वकायं समारोप्य ।  
 इति ।  
      अन्यत्रापि---- मण्डले त्वीशदिक्कृत्वा मुमुक्षूनुत्तराननान् ।  
                  भुक्तये पूर्ववक्त्रांश्च शिष्यांस्तत्र निवेशयेत् ॥ इति ॥ १०४ ॥  
नदत्सु पञ्चवाद्येषु सार्द्धं विप्राशिषा गुरुः ।  
विधिवत् कुम्भमुद्धृत्य तन्मुखस्थान् सुरद्रुमान् ॥ १०५ ॥  
शिशोः शिरसि विन्यस्य मातृकां मनसा जपन् ।  
मूलेन साधितैस्तोयैरभिषिञ्चेत् तमात्मवित् ॥ १०६ ॥  
पूजितां पुनरादाय वर्द्धनीमस्त्ररूपिणीम् ।  
तस्यां सुसाधितैस्तोयैः सिञ्चेद्रक्षार्थमञ्जसा ॥ १०७ ॥  
      विधिवन्मातृकां मनसा जपन् मूलेनाऽभिषिञ्चेदिति सम्बन्धः ।  
 तत्र विधिवदिति विलोमपठितां मूलञ्च तादृग्रूपमिति ।  
 तदुक्तमाचार्यैः----  
            यथा पुरा पूरितमक्षरैर्घटं सुधामयैः शिष्यतनौ तथैव तैः ।  
            प्रपूरयन्मन्त्रिवरोऽभिषेचयेदवाप्तये मङ्क्षु यथेष्टसम्पदाम् ॥ इति ।  
      अन्यत्रापि---- सुमतिरभिषिञ्चेन्नरो मन्त्रजापी ।  
 इति ।  
      अन्यत्रापि---- अभिषेचयता यथावत् ।  
                  क्षाद्यैरान्तैर्वर्णैरपि पूर्णतुनस्त्रिरुक्तमन्त्रार्णैः ॥ इति ।  
      सुसाधितैरित्यनुवादमात्रम् उभयत्रापि ।  
 पूजितामित्यप्यनुवादः ।  
 अञ्जसा  
तत्त्वेन ॥ १०५-१०७ ॥  
अवशिष्टेन तोयेन शिष्यमाचामयेद् गुरुः ।  
ततस्तं सकलीकुर्याद्देवतात्मानमात्मवित् ॥ १०८ ॥  
उत्थाय शिष्यो विमले वाससी परिधाय च ।  
आचम्य वाग्यतो भूत्वा निषीदेत् सन्निधौ गुरोः ॥ १०९ ॥  
देवतामात्मनः शिष्ये सङ्क्रान्तां देशिकोत्तमः ।  
पूजयेद् गन्धपुष्पाद्यैरैक्यं सम्भावयस्तयोः ॥ ११० ॥  
      अवशिष्टेनेति अभिषेकावशिष्टकलशस्थेन ।  
 देवतात्मानमभिषेकेन ।  
 सन्निधौ समीपे ।  
 सङ्क्रान्तामित्यभिषेकेन ।  
 देशिकोत्तम इत्यनेनाद्यशब्देन धूपदीपे एव ग्राह्ये इत्युक्तम् ।  
 तयोरिति शिष्यदेवतयोः ।  
 तत इत्यनेन शिष्यमूर्द्धनि हस्तं दत्त्वाऽष्टोत्तरशतं मन्त्रं जपेदिति सूचितम् ।  
 तदुक्तं वशिष्ठसंहितायाम्----  
                  ततस्तच्छिरसि स्वस्य हस्तं दत्त्वा शतं जपेत् ।  
                  अष्टोत्तरं ततो मन्त्रं दद्यादुदकपूर्वकम् ॥ इति ।  
      अन्यत्रापि---- अथ सम्पादयेन्मन्त्रं हस्तं शिरसि धारयन् ।  
                  समोऽस्त्वित्यक्षतं दद्यात् ।  
 इति ।  
मन्त्रतन्त्रप्रकाशेऽपि----  
            विश्वात्मा स्वयमाचार्यस्तन्मूद्ध्नी स्वकरं न्यसेत् ।  
 इति ॥ १०८-११० ॥  
दद्याद्विद्यां ततस्तस्मै विनीतायाऽम्बुपूर्वकम् ।  
गुरोर्लब्धां पुनवीद्यामष्टकृत्वो जपेत् सुधीः ॥ १११ ॥  
दद्यादिति दक्षिणकर्णे त्रिवारं यावत् पाठं वा ।  
 तदुक्तम्----  
                  ऋष्यादियुक्तमथ मन्त्रवरं यथावद्  
                  ब्रूयात् त्रिशो गुरुरनर्ध्यमवामकर्णे ।  
 इति ।  
अम्बुपूर्वकमिति ब्राह्मणविषयम् ।  
 एतदन्तरम्----  
                  आवयोस्तुल्यफलदो भवत्वेवमुदीरयेत् ।  
                  प्रसन्नवदनस्तस्मै शिष्याय मुनिपुङ्गवः ॥  
                  स्वतो ज्योतिर्मयीं विद्यां गच्छन्तीं भावयेद् गुरुः ।  
                  आगतां भावयेच्छिष्यः ।  
 इति ॥  
वायवीयसंहितायान्तु----अथ गुर्वाज्ञया शिष्यः शिवाग्निगुरुसन्निधौ ।  
                  भक्त्यैवमभिसन्धाय दीक्षावाक्यमुदीरयेत् ॥  
                  वरं प्राणपरित्यागश्छेदनं शिरसोऽपि वा ।  
                  न त्वनभ्यर्च्य भुञ्जीयं भगवन्तं त्रिलोचनम् ॥ इति ।  
      विद्यादानान्तरं गुरुरष्टोत्तरसहस्रं मन्त्रं जपेत् ।  
 तदुक्तम् " अष्टोत्तरं सहस्रं स्वशक्तिहानानवाप्तये जप्यात् " इति ।  
 नारायणीयमहाकपिलपञ्चरात्रयोरपि----  
            मन्त्रं दत्त्वा सहस्रं वै स्वसिद्ध्यै देशिको जपेत् ।  
 इति ॥ १११ ॥  
गुरुविद्यादेवतानामैक्यं सम्भावयन् धिया ।  
प्रणमेद्दण्डवद्भूमौ गुरुं तं देवतात्मकम् ॥ ११२ ॥  
तस्य पादाम्बुजद्वन्द्वं निजमूर्द्धनि योजयेत् ।  
शरीरमर्थं प्राणञ्च सर्वं तस्मै निवेदयेत् ॥ ११३ ॥  
प्रणमेदिति ।  
       त्वत्प्रसादादहं देव कृतकृत्योऽस्मि सर्वतः ।  
                  मायामृत्युमहापाशाद् विमुक्तोऽस्मि शिवोऽस्मि च ॥  
इति मन्त्रं पठन्निति ज्ञेयम् ।  
 तत्र अष्टाङ्गः पञ्चाङ्गो वा प्रणामः कार्य इत्यर्थः ।  
        यदाहुः---- दोर्भ्यां पद्भ्याञ्च जानुभ्यामुरसा शिरसा दृशा ।  
                  मनसा वचसा चेति प्रणामोऽष्टाङ्ग ईरितः ॥  
                  बाहुभ्याञ्च सजानुभ्यां शिरसा वचसा धिया ।  
                  पञ्चाङ्गकः प्रणामः स्यात् सर्वत्र प्रवराविमौ ॥ इति ।  
अर्थं निवेदयेदित्यनेन गुरवे दक्षिणां कुम्भादिकञ्च दद्यादित्युक्तम् ।  
 यदाहुः----  
                  द्रव्यार्द्धं गुरवे दद्याद् दक्षिणां वा तदर्द्धकम् ।  
 इति ।  
मन्त्रतन्त्रप्रकाशेऽपि----आचार्यादनभिप्राप्तः प्राप्तश्चादत्तदक्षिणः ।  
                  सततं जप्यमानोऽपि मन्त्रः सिद्धिं न गच्छति ॥  
                  सर्वस्वं वा तदर्द्धं वा वित्तशाठ्यविवजीतः ।  
                  गुरवे दक्षिणां दत्त्वा ततो मन्त्रग्रहो मतः ॥ इति ।  
वायवीयसंहितायाम्----मण्डपं गुरवे दद्याद् यागोपकरणैः सह ।  
 इति ।  
      अन्यत्रापि---- तां वित्तशाठ्यं परिहृत्य दक्षिणां  
                  दत्त्वा तनुं स्वाञ्च समर्पयेत् सुधीः ।  
 इति ।  
      अन्यत्रापि---- कृतकृत्यस्तथा शिष्यः सर्वं तस्मै निवेदयेत् ।  
                  यच्च यावच्च तद्भक्त्या गुरोराकृष्टचेतनः ॥  
                  गोभूहिरण्यं विपुलं गृहक्षेत्रादिकं बहु ।  
                  न चेदर्द्धं तदर्द्धं वा तद्दशांशमथापि वा ॥  
                  अक्लेशादन्नवस्त्रादि दद्याद् वित्तानुसारतः ॥ इति ।  
          तथा---- कुम्भादिकञ्च सकलं गुरवे तु समर्प्य च ।  
 इति ।  
      अन्यत्रापि---- विभवानुरूपतोऽसौ दातव्या दक्षिणा च निजगुरवे ।  
                  प्राणप्रदानकर्त्रे न च कार्यं वित्तशाठ्यममलधिया ॥ इति ।  
      ततो गुरोः कृत्यं तन्त्रान्तरोक्तं लिख्यते ।  
                  स्नानसन्ध्ये सदाचारं नित्यं काम्यं तथैव च ।  
                  मन्त्रसिद्धिप्रकारांश्च शिष्यायाऽभिवदेद् गुरुः ॥  
      इति मन्त्रतन्त्रप्रकाशे ।  
अन्यत्रापि----अभिवन्द्य ततः शृणोतु सम्यक् समयान् भक्तिभरावनम्रमूत्तीः ।  
 इति ।  
तत्र सदाचार उक्तः प्रयोगसारे----  
                  देवस्थाने गुरुस्थाने श्मशाने वा चतुष्पथे ।  
                  पादुकासनविण्मूत्रमैथुनानि परित्यजेत् ॥  
                  देवं गुरुं गुरुस्थानं क्षेत्रं क्षेत्राधिदेवताः ।  
                  सिद्धं सिद्धाधिकारांश्च श्रीपूर्वं समुदीरयेत् ॥  
                  प्रमत्तामन्त्यजां कन्यां पुष्पितां पतितस्तनीम् ।  
                  विरूपां मुक्तकेशीञ्च कामार्त्ताञ्च न निन्दयेत् ॥  
                  कन्यायोनिं पशुक्रीडां दिग्वस्त्रां प्रकटस्तनीम् ।  
                  नालोकयेत् परद्रव्यं परदारांश्च वर्जयेत् ॥  
                  धान्यगोगुरुदेवाग्नि विद्याकोशनरान् प्रति ।  
                  नैव प्रसारयेत् पादौ नैतानपि च लङ्घयेत् ॥  
                  आलस्यमदसम्मोहशाठ्यपैशून्यविग्रहान् ।  
                  असूयामात्मसम्मानं परनिन्दाञ्च वर्जयेत् ॥  
                  लिङ्गिनं व्रतिनं विप्रं वेदवेदाङ्गसंहिताः ।  
                  पुराणागमशास्त्राणि कल्पांश्चापि न दूषयेत् ॥  
                  युगं मुषलमश्मानं दाम चुल्लीमुदूखलम् ।  
                  शूर्पसमार्जनीदण्डध्वजवैदूर्यमायुधम् ॥  
                  कलशं चामरं छत्रं दर्पणं भूषणन्तथा ।  
                  भोगयोग्यानि चान्यानि यागद्रव्याणि यानि च ॥  
                  महास्थानेषु वस्तूनि यानि वा देवतालये ।  
                  दिव्योक्तानि पदार्थानि भूताविष्टानि यानि वै ॥  
                  लङ्घ्येज्जातु नैतानि नैतानि च पदा स्पृशेत् ।  
                  या गोष्ठी लोकविद्विष्टा या च स्वैरविसपीणी ॥  
                  परहिंसात्मिका या च न तामवतरेत् सदा ।  
                  प्रतिग्रहं न गृह्णीयादात्मभोगविधित्सया ॥  
                  देवतातिथिपूजार्थं यत्नतोऽप्यर्जयेद्धनम् ।  
                  धारयेदार्जवं सत्यं सौशील्यं समतां धृतिम् ॥  
                  क्षान्तिं दयामनास्थाञ्च दिव्यां शक्तिञ्च सर्वदा ।  
                  अत्रोक्तान् यः सदा ह्येतानैहिकामुष्मिकोचितान् ॥  
                  आचारानाचरेत् शान्तिं दीक्षितः सोऽधिगच्छति ।  
 इति ।  
          तथा---- विभीतकार्ककारञ्जनुहीच्छायां न चाश्रयेत् ।  
                  स्तम्भदीपमनुष्याणामन्येषां प्राणिनां तथा ॥  
                  नखाग्रकेशनिष्ठ्यूतं स्नानवस्त्रघटोदकम् ।  
                  एतत्स्पर्शं त्यजेद् दूरं खरश्वाजरजस्तथा ॥ इति ।  
मन्त्रतन्त्रप्रकाशे सोमशम्भौ तु----न निन्देत् कारणं देवं न शास्त्रं तेन निमीतम् ।  
                  न गुरुं साधकञ्चैव लिङ्गच्छायां न लङ्घयेत् ॥  
                  नाद्याल्लङ्घेन्न निर्माल्यं न दद्याच्छिवदीक्षिते ॥ इति ।  
षडन्वयमहारात्रेऽपि----न लङ्घयेद् गुरोराज्ञामुत्तरं न वदेत्तथा ।  
                  रात्रौ दिवा च तस्याज्ञां दासवत् परिपालयेत् ॥  
                  असत्यमशुभं तद्वद्बाहुवादं परित्यजेत् ।  
                  अप्रियञ्च तथालस्यं कामक्रोधौ विशेषतः ॥  
                  अप्रच्छन्नमुखो ब्रूयाद् गुरोरग्रे कदापि न ।  
                  अभिमानं न कुर्वीत धनजात्याश्रमादिभिः ॥  
                  गुरुद्रव्यं न भोक्तव्यं तेनाऽदत्तं कदाचन ।  
                  दत्तं प्रसादवद् ग्राह्यं लोभतो न कदाचन ॥  
                  अद्वैतं देवपूजाञ्च गुरोरग्रे परित्यजेत् ।  
                  पादुकायोगपट्टादि गुरुचिह्नानि साधनम् ॥  
                  न लङ्घयेत् स्पृशेन्नैव पादाभ्यां प्रणमेत् सदा ।  
                  पर्यङ्कशयनं तद्वत्तथा पादप्रसारणम् ॥  
                  अङ्गभङ्गञ्च लीलाञ्च न कुर्याद् गुरुसन्निधौ ।  
                  गमनागमने कुर्यात् प्रणम्य गुरुपादुकाम् ॥  
                  विचार्य कार्यं कुर्वीत गुरुकार्यं प्रसादवान् ।  
                  छायां न लङ्घयेत्तद्वन्न गच्छेत् पुरतो गुरोः ॥  
                  पश्चात्पादेन निर्गच्छेत् प्रणम्य च गुरोर्गृहात् ।  
                  गुरोरग्रे न कुर्वीत प्रभावं शिष्यसङ्ग्रहम् ॥  
                  अहङ्कारं न कुर्वीत नोल्वणं धारयेद्वपुः ।  
                  प्रगुरोः सन्निधौ नैव स्वगुरुं प्रणमेद्बुधः ॥  
                  नमस्काराय चोद्युक्तं गुरुर्दृष्ट्वा निवारयेत् ।  
 इति ।  
तथा----न नियोगं गुरोर्दद्याद् युष्मदा नैव भाषयेत् ।  
 इति ॥ ११२-११३ ॥  
ततः प्रभृति कुर्वीत गुरोः प्रियमनन्यधीः ।  
ऋत्विग्भ्यो दक्षिणां दत्त्वा समग्रां प्रीतमानसः ॥ ११४ ॥  
ब्राह्मणांस्तर्पयेत् पश्चाद् भक्ष्यभोज्यैः सदक्षिणैः ।  
एषा क्रियावती दीक्षा प्रोक्ता सर्वसमृद्धिदा ॥ ११५ ॥  
      गुरोः प्रियं कुर्वीतेत्यनेन गुरुसन्तोषस्य मुख्यत्वमुक्तं भवति ।  
 तदुक्तं दशपटल्याम्---- शिष्येणापि प्रकर्त्तव्या शुश्रूषा च गुरोः सदा ।  
                  शुश्रूषया विना विद्या न भवेत् सा फलप्रदा ॥  
                  गुरौ तुष्टे शिवस्तुष्टः शिवे तुष्टे जगत्त्रयम् ।  
                  गुरौ रुष्टे महेशानि नाहं त्राता त्वया सह ।  
                  तस्मात् सर्वप्रयत्नेन गुरोः कोपं न कारयेत् ॥ इति ।  
ऋत्विग्भ्य इति ब्रह्मादिभ्यः ।  
 तत्र प्रणीतामार्जनं कृत्वा ब्रह्मणे दक्षिणां दत्त्वा ब्रह्माण- मुद्वास्य हुतचरुशेषम् प्राशयेदिति ज्ञेयम् ।  
 तदुक्तं संहितायाम्----  
                  प्रणीतामार्जनं कृत्वा दद्याच्च ब्रह्मदक्षिणाम् ।  
                  स्वस्ववित्तानुसारेण लोभमोहविवजीतः ॥  
                  ततो ब्रह्माणमुद्वास्य ब्राह्मणान् भोजयेदथ ।  
                  आशीर्वचोभिवीदुषामेधमानः सुखी भवेत् ॥  
      हुतशेषं ततः प्राश्य कुक्कुटाण्डप्रमाणकम् ।  
 मन्त्रितं मन्त्रगायत्र्या ।  
 इति ।  
      अन्यच्च " त्र्यायुषं यमदग्ने " इति मन्त्रेण भस्म धारयेत् ।  
                  पूर्णपात्रं पूर्यतोयैः सप्तकृत्वोऽभिमन्त्रितैः ।  
                  आत्मानमभिषिञ्चेत्तैः सदूर्वैस्तुलसीदलैः ॥ इति ॥ ११४-११५॥  
अथ वर्णात्मिकां वक्ष्ये दीक्षामागमवेदिताम् ।  
पुम्प्रकृत्यात्मका वर्णाः शरीरमपि तादृशम् ॥ ११६ ॥  
यतस्तस्मात्तनौ न्यस्येद् वर्णान् शिष्यस्य देशिकः ।  
तत्तत्स्थानयुतान् वर्णान् प्रतिलोमेन संहरेत् ॥ ११७ ॥  
स्वाज्ञया देवताभावाद् विधिना देशिकोत्तमः ।  
तदा विलीनतत्त्वोऽयं शिष्यो दिव्यतनुर्भवेत् ॥ ११८ ॥  
परमात्मनि संयोज्य तच्चैतन्यं गुरूत्तमः ।  
तस्मादुत्पाद्य तान् वर्णान् न्यस्येच्छिष्यतनौ पुनः ॥ ११९ ॥  
सृष्टिक्रमेण विधिवच्चैतन्यञ्च नियोजयेत् ।  
जायते देवताभावः परानन्दमयः शिशोः ॥ १२० ॥  
      क्रमप्राप्तां वर्णात्मिकां दीक्षामाह अथेति ।  
 तत्तदिति ।  
 देशिकोत्तमः तच्चैतन्यं शिष्यच्चैतन्यं परमात्मनि संयोज्य देवताभावात् स्वस्य देवतात्वात्   
अतएव आज्ञासिद्धत्वात् ।  
 स्वस्याज्ञया विधिना प्रतिलोमेन वर्णस्थानोभयप्रातिलोम्येन तत्तत्स्थानयुतान् वर्णान् संहरेत् ।  
 अग्रिमं स्थानं वर्णं पूर्वस्मिन् स्थाने वर्णे च संहरेदित्यर्थः ।  
 गुरूत्तम इत्युत्तरेण सम्बध्यते ।  
 तस्मात् परमात्मनः ।  
 विधिवदिति पूर्वस्मात् स्थानाद् वर्णादग्रिमं स्थानं वर्णञ्च ।  
 चैतन्यञ्चेति चकारेण शिष्यतनावित्यनुषज्यते ।  
 तदुक्तमाचार्यैः----  
                  अग्नीन्दुयोगविकृता लिपयो हि सृष्टा-  
                        स्ताभिवीलोमपठिताभिरिदं शरीरम् ।  
                  भूतात्मकं त्वगसृगादियुतं समस्तं  
                        संव्यापयेन्निशितधीवीधिना यथावत् ॥  
                  अन्त्यावूष्मस्वमून् वादिषु लिपिषु तांस्तांश्चतुर्वर्गवर्णे-  
                              ष्वेतान्नस्यम्पदस्तदृति तदपि परेषु स्वरेषु क्रमेण ।  
                  संहृत्य स्थानयुक्तं क्षपितसकलदेहो ललाटस्थितान्तः  
                              प्राप्तिव्याप्तद्विसप्ताधिकभुवनतलो यातु मद्भावमेव ॥  
                  मूलाधारात् स्फुरिततडिदाभाप्रभा सूक्ष्मरूपो-  
                        द्गच्छन्त्यामस्तकमणुतरा तेजसां मूलभूता ।  
                  सौषुम्नाध्वा चरणनिपुणा सा सवित्रानुविद्धा  
                        ध्याता सद्योऽमृतमथ रवेः स्रावयेत् सार्द्धसोमात् ॥  
                  शिरसि निपतिता या बिन्दुधारा सुधाया  
                        भवति लिपिमयी सा ताभिरङ्गं मुखाद्यम् ।  
                  विरचयतु समस्तं पातितान्तश्च तेज-  
                        स्यनल इव घृतस्योद्दीपयेदात्मतेजः ॥  
                  संहृत्य चोत्पाद्य शरीरमेवं  
                        तेजोमयं व्याप्तसमस्तलोकम् ।  
                  सङ्कल्प्य शक्त्यात्मकमात्मरूपं  
                        तच्चिन्हमात्मन्यपि सन्दधीत ॥ इति ॥ ११६-१२० ॥  
एषा वर्णमयी दीक्षा प्रोक्ता सम्वित्प्रदायिनी ।  
ततः कलावती दीक्षा यथावदभिधीयते ॥ १२१ ॥  
निवृत्त्याद्याः कलाः पञ्च भूतानां शक्तयो यतः ।  
तस्माद् भूतमये देहे ध्यात्वा ता वेधयेच्छिशोः ॥ १२२ ॥  
निवृत्तिर्जानुपर्यन्तं तलादारभ्य संस्थिता ।  
जानुनोर्नाभिपर्यन्तं प्रतिष्ठा व्याप्य तिष्ठति ॥ १२३ ॥  
नाभेः कण्ठावधि व्याप्ता विद्या शान्तिस्ततः परम् ।  
कण्ठाल्ललाटपर्यन्तं व्याप्ता तस्माच्छिखावधि ॥ १२४ ॥  
शान्त्यतीता कला ज्ञेया कलाव्याप्तिरितीरिता ।  
संहारक्रमयोगेन स्थानात् स्थानान्तरे गुरुः ॥ १२५ ॥  
संयोज्य वेधयेद् विद्वानाज्ञया ताः शिवा(रो)ऽवधि ।  
इयं प्रोक्ता कला दीक्षा दिव्यभावप्रदायिनी ॥ १२६ ॥  
      कलावतीदीक्षाक्रममाह तत इति ।  
 ध्यात्वेत्यत्र यद् ध्यानमुद्दिष्टं तन्निवृत्ति- रित्यादि ईरितेत्यन्तेनोक्तम् ।  
 तलात् पादतलात् ।  
 जानुनोर्नाभेः कण्ठात् तस्माल्ललाटा- दारभ्येति सम्बन्धः ।  
 स्थानात् स्थानान्तरे ताः संयोज्य संहारक्रमयोगेन शिशोर्देहे वेधयेदिति सम्बन्धः ।  
 संहारः पूर्ववदेव स्वस्वकारणे ।  
 शिवावधि शिवपर्यन्तम् ।  
 शिवात् सृष्टिमार्गेणोत्पत्तिरनुक्तापि पूर्ववदेवाऽनुसन्धेया ॥ १२१-१२६ ॥  
ततो वेधमयीं वक्ष्ये दीक्षां संसारमोचनीम् ।  
ध्यायेच्छिष्यतनोर्मध्ये मूलाधारे चतुर्दले ॥ १२७ ॥  
त्रिकोणमध्ये विमले तेजस्त्रयविजृम्भिते ।  
वलयत्रयसंयुक्तां तडित्कोटिसमप्रभाम् ॥ १२८ ॥  
शिवशक्तिमयीं देवीं चेतनामात्रविग्रहाम् ।  
सूक्ष्मां सूक्ष्मतरां शक्तिं भित्वा षट्चक्रमञ्जसा ॥ १२९ ॥  
गच्छन्तीं मध्यमार्गेण दिव्यां परशिवावधि ।  
वादिसान्तदलस्थार्णान् संहरेत् कमलासने ॥ १३० ॥  
तं षट्पत्रमये पद्मे बादिलान्ताक्षरान्विते ।  
स्वाधिष्ठाने समायोज्य वेधयेदाज्ञया गुरुः ॥ १३१ ॥  
तान् वर्णान् संहरेद् विष्णौ तं पुनर्नाभिपङ्कजे ।  
दशपत्रे डादिफान्त-वर्णाढ्ये योजयेद् गुरुः ॥ १३२ ॥  
तान् वर्णान् संहरेद् रुद्रे तं पुनर्हृदयाम्बुजे ।  
कादिठान्तार्कवर्णाढ्ये योजयित्वेश्वरे गुरुः ॥ १३३ ॥  
तान् वर्णान् सहरेदस्मिंस्तं भूयः कण्ठपङ्कजे ।  
स्वराढ्यषोडशदले योजयित्वा स्वरान् पुनः ॥ १३४ ॥  
सदाशिवे तान् संहृत्य तं पुनर्भ्रूसरोरुहे ।  
द्विपत्रे हक्षलसिते योजयित्वा ततो गुरुः ॥ १३५ ॥  
तदर्णौ संहरेद् बिन्दौ कलायां तं नियोजयेत् ।  
तां नादेऽनन्तर नादं नादान्ते योजयेद् गुरुः ॥ १३६ ॥  
तमुन्मन्यां समायोज्य विष्णुवक्त्रान्तरे च ताम् ।  
तां पुनर्गुरुवक्त्रे तु योजयेद् देशिकोत्तमः ॥ १३७ ॥  
सहैवमात्मना शक्तिं वेधयेत् परमेश्वरे ।  
गुर्वाज्ञया छिन्नपाशस्तदा शिष्यः पतेद्भुवि ॥ १३८ ॥  
सञ्जातदिव्यबोधोऽसौ सर्वं विन्दति तत्क्षणात् ।  
साक्षात् शिवो भवत्येष नात्र कार्या विचारणा ॥ १३९ ॥  
एषा वेधमयी दीक्षा सर्वसम्वित्प्रदायिनी ।  
क्रमाच्चतुवीधा दीक्षा तन्त्रेऽस्मिन् सम्यगीरिता ॥ १४० ॥  
      वेधमयीं दीक्षामाह तत इति ।  
 तनोर्मध्ये मूलाधारे त्रिकोणमध्ये व्यधिकरण्यः सप्तम्यः ।  
 शिष्यतनोर्मध्ये चतुर्दले मूलाधारे त्रिकोणमध्ये एवम्भूतां शक्तिं ध्यायेदिति सम्बन्धः ।  
 कीदृशीं शक्तिं वलयत्रयसंयुक्ताम् ।  
 अत्र यद्यपि शक्तेरपरिमितानि वलयानि तथापि वेदत्रयादेः प्रधानतमसृष्टेर्वलयत्रयादुत्पत्तेस्तदुक्तिः ।  
 पुनः कीदृशीम् ।  
 षट्चक्रं भित्त्वा मध्यमार्गेण सुषुम्नामार्गेण परशिवावधि गच्छन्तीम् ।  
 षट्चक्राणि तु मूलाधार- स्वाधिष्ठान-मणिपूरकानाहत-विशुद्धाज्ञाख्यानि ।  
 कमलासने ब्रह्मणि आधाराधिष्ठातृ- देवतायाम् ।  
 एवं विष्णवादयः स्वाधिष्ठानाद्यधिष्ठातृदेवाः ज्ञेयाः ।  
 तं ब्रह्माणम् तान् वर्णान् बादिलान्तान् ।  
 तं विष्णुं नाभिपङ्कजे मणिपूरके योजयेत् ।  
 ततो वेधयेदित्य- नुषङ्गः ।  
 तान् वर्णान् डादिफान्तान् ।  
 तं रुद्रम् ।  
 अर्कपत्राढ्ये द्वादशपत्राढ्ये ।  
 हृदयाम्बुजे अनाहते योजयित्वा वेधयेदित्यनुषङ्गः ।  
 गुरुस्तान् वर्णान् कादिठान्तान् ईश्वरे संहरेदित्यन्वयः ।  
 भूयोऽनन्तरमीश्वरमस्मिन् कण्ठपङ्कजे विशुद्धौ योजयित्वा वेधयेदित्यनुषङ्गः ।  
 तान् स्वरान् सदाशिवे संहृत्येत्यन्वयः ।  
 तं सदाशिवं भ्रूसरोरुहे आज्ञायां योजयित्वा वेधयेदित्यनुषङ्गः ।  
 अग्रे नियोजयेदित्यादेर्वेधयेदित्यर्थः ।  
 तदर्णौ हक्षौ ।  
 बिन्दौ शिवे ।  
 बिन्दुः शिवात्मकः इत्युक्तेः ।  
 तं शिवम् ।  
 कलादीनि भ्रूमध्यादुपर्युपरि एतानि षट्चक्राणि ।  
 अत एव सहस्रारस्य द्वादशान्तता ।  
 एवं पूर्वेक्तक्रमेण आत्मना शिष्यजीवात्मना शक्तिं कुण्डलिनीं परमेश्वरे शिवे वेधयेदिति सम्बन्धः ।  
 शक्तिं विना वेधस्य कर्त्तुमशक्यत्वात् ।  
 अत एवादौ मूलाधारे शक्तिं ध्यायेदित्युक्तिः ।  
 ततश्च स्वाधिष्ठानादावपि शक्त्या एव वेध इति ज्ञेयम् ।  
 छिन्नपाशः पाशत्रयविमुक्त इत्यर्थः ।  
 यत् प्रयोगसारे----  
                  पाशस्तु सत्सु चासत्सु कर्मस्वास्था समीरिता ।  
                  त्रिविधः स तु विज्ञेयः पाशो बन्धैकसाधनः ॥  
                  प्रथमः सहजः पाशस्तथा चागन्तुकः परः ।  
                  प्रासङ्गि (संसगी) कस्ततीयः स्यादिति पाशत्रयं स्मृतम् ॥ इति ।  
      यथा ग्रन्थकृत्परमगुरुसोमानन्दाचार्यकृतवेधेन ग्रन्थकृद्गुरव उत्पलाचार्या शिवात्मानो जाताः ।  
 ग्रन्थकृद्गुरुपङ्क्तिस्तु तृतीयश्लोकव्याख्याने दशीता ।  
 तथा चण्डेश्वराचार्यकृतवेधेन शिवस्वामी शिवात्मा जातः ।  
 तथा श्रीकण्ठाचार्या ऊचुः----  
                  कालज्ञानं तथा कालवञ्चनान्यतनौ तथा ।  
                  प्रवेशो वेध इत्यादि प्रसन्ने लभ्यते शिवे ॥ इति ।  
उपसंहरति क्रमादिति ।  
 षडन्वयमहारत्ने इयमाणवी दीक्षा दशविधा इत्युक्तम् ।  
       तद्यथा---- आणवी बहुधा दीक्षा शाक्तेयी शाम्भवी पुनः ।  
                  एकधैवेति विद्वद्भिः पठ्यते शास्त्रकोविदैः ॥  
                  आणवी बहुधेत्युक्ता तद्भेदमधुनोच्यते ।  
                  स्मार्त्ती मानसिकी यौगी चाक्षुषी स्पार्शनी तथा ॥  
                  वाचिकी मान्त्रिकी हौत्री शास्त्री चेत्याभिषेचिकी ।  
                  विदेशस्थं गुरुः स्मृत्वा शिष्यं पाशत्रयं क्रमात् ॥  
                  विश्लिष्य लयभोगाङ्गविधानेन परे शिवे ।  
                  सम्यग् योजनरूपैषा स्मार्त्ती दीक्षेति कथ्यते ॥  
                  स्वसन्निधौ समासीनमालोक्य मनसा शुचिम् ।  
                  मलत्रयादुपायैर्या मोचिका सा तु मानसी ॥  
                  योगोक्तक्रमतो योगी शिष्यदेहं प्रविश्य तु ।  
                  गृहीत्वा तस्य चात्मानं स्वात्मना योजनात्मिका ॥  
                  योगदीक्षेति सा प्रोक्ता मलत्रयविनाशिनी ।  
                  शिवोऽहमिति निश्चित्य वीक्षणं करुणार्द्रया ॥  
                  दृशा सा चाक्षुषी दीक्षा सर्वपापप्रणाशिनी ।  
                  स्वयं परशिवो भूत्वा निःसन्दिग्धमना गुरुः ॥  
                  शिवहस्तेन शिष्यस्य समन्त्रं मूर्द्ध्न संस्पृशेत् ।  
                  स्पर्शदीक्षेति सा प्रोक्ता शिवाभिव्यक्तिकारिणी ॥  
( शिवहस्तलक्षणं सोमशम्भौ----  
                  गन्धैर्मण्डलकं स्वीये विदध्याद् दक्षिणे करे ।  
                  विधिनात्राऽर्चयेद् देवमित्थं स्याच्छिवहस्तकम् ॥ इति ।  
 )  
                  गुरुवक्त्रं निजवक्त्रं विभाव्य गुरुरादरात् ।  
                  गुरुवक्त्रप्रयोगेन दिव्यमन्त्रादिकं शिशौ ॥  
                  मुद्रान्यासादिभिः सार्द्धं दद्यात् सेयं हि वाचिकी ।  
                  दीक्षा परा तथा मन्त्रन्याससंयुक्तविग्रहः ॥  
                  स्वयं मन्त्रतनुर्भूत्वा सक्रमं मन्त्रमादरात् ।  
                  दद्याच्छिष्याय सा दीक्षा मान्त्री मलविघातिनी ॥  
                  कुण्डे वा स्थाण्डिले वापि निक्षिप्याऽग्निं विधानतः ।  
                  लयभोगक्रमेणैव प्रत्यध्वानं यथाक्रमम् ॥  
                  मन्त्रवर्णकलातत्त्वपदविष्टपमेव च ।  
                  शुद्ध्यर्थं होमरूपैषा हौत्री दीक्षा समीरिता ॥  
                  योग्यशिष्याय भक्ताय शुश्रूषार्चापराय च ।  
                  सार्द्धं शास्त्रपदा त्रय्या शास्त्री दीक्षेति सोच्यते ॥  
                  शिवञ्च शिवपत्नीञ्च कुम्भे सम्पूज्य सादरम् ।  
                  शिवकुम्भाभिषेकात् सा दीक्षा स्यादाभिषेचिकी ॥१२७-१४०॥  
अथाऽत्र होमद्रव्याणां प्रमाणमभिधीयते ।  
कर्षमात्रं घृतं होमे शुक्तिमात्रं पयः स्मृतम् ॥ १४१ ॥  
उक्तानि पञ्च गव्यानि तत्समानि मनीषिभिः ।  
तत्समं मधु-दुग्धान्नमक्षमात्रमुदाहृतम् ॥ १४२ ॥  
दधि प्रसृतिमात्रं स्याल्लाजाः स्युर्मुष्टिसम्मिताः ।  
पृथुकास्तत्प्रमाणाः स्युः शक्त्वोऽपि तथोदिताः ॥ १४३ ॥  
गुडं पलार्द्धमानं स्याच्छर्कराऽपि तथा मता ।  
ग्रासार्द्धं चरुमानं स्यादिक्षुः पर्वावधिर्मतः ॥ १४४ ॥  
एकैकं पत्रपुष्पाणि तथाऽपूपानि कल्पयेत् ।  
कदलीफलनारङ्गफलान्येकैकशो विदुः ॥ १४५ ॥  
मातुलुङ्ग चतुःखण्डं पनसं दशधा कृतम् ।  
अष्टधा नारिकेलानि खण्डितानि विदुबुधाः ॥ १४६ ॥  
त्रिधा कृतं फलं बिल्वं कपित्थं खण्डितं त्रिधा ।  
उर्वारुकफलं होमे चोदितं खण्डितं त्रिधा ॥ १४७ ॥  
फलान्यन्यानि खण्डानि समिधः स्युर्दशाङ्गुलाः ।  
दूर्वात्रयं समुद्दष्टं गुडूची चतुरङ्गुला ॥ १४८ ॥  
ब्रीहयो मुष्टिमात्राः स्युर्मुद्गमाषा यवा अपि ।  
तण्डुलाः स्युस्तदर्द्धांशाः कोद्रवा मुष्टिसम्मिताः ॥ १४९ ॥  
गोधूमरक्तकलमा विहिता मुष्टिमानतः ।  
तिलाश्चुलुकमात्राः स्युः सर्षपास्तत्प्रमाणकाः ॥ १५० ॥  
शुक्तिप्रमाणं लवणं मरीचान्येकविंशतिः ।  
पुरं वदरमानं स्याद्रामठं तत्समं स्मृतम् ॥ १५१ ॥  
चन्दनागुरुकर्पूर-कस्तूरी-कुङ्कुमानि च ।  
तिन्तिडीबीजमानानि समुद्दष्टानि देशिकैः ॥ १५२ ॥  
      कर्षमात्रमिति ।  
 कर्षलक्षणं प्रागुक्तम् ।  
 तैलस्याप्येतदेव प्रमाणमिति ज्ञेयम् ।  
 शुक्तिमात्रमिति ।  
 कर्षद्वयं शुक्तिः ।  
 अक्षमात्रं कर्षमात्रम् ।  
 प्रसृतिमात्रं पलद्वयमात्रम् ।  
 मुष्टिसम्मिताः पलसम्मिताः ।  
 पृथुकाश्चिपिटकाः ।  
 पलार्द्धमानं कर्षद्वयम् ।  
 ग्रासार्द्धम् अशीतिरक्तिकामानम् ।  
 तदुक्तम्----  
                  गुञ्जाभिर्दशभिर्माषः शाणो माषचतुष्टयम् ।  
                  द्वौ शाणौ घटकः कालो बदरं द्रक्षणश्च यः ॥  
                  तौ द्वौ पाणितलं कर्षः सुवर्णं कवलग्रहः ।  
                  पिचुवीडालपदकं तिन्दुकोऽक्षश्च तद्द्वयम् ॥  
                  शुक्तिरष्टमिका ते द्वे पलं बिल्वं चतुथीका ।  
                  मुष्टिराम्रं प्रकुञ्चोऽथ द्वे पले प्रसृतिस्तथा ।  
 इति ।  
मातुलुङ्गं बीजपूरम् ।  
 उर्वारुकं कर्कटी ।  
 समिध इति ।  
 तत्र विशेषः----  
                  विशीर्णा द्विदला ह्रस्वा वक्रा स्थूला कृशा द्विधा ।  
                  कृमिदष्टाश्च दीर्घाश्च निस्त्वचः परिवजीताः ॥  
                  विशीर्णाऽऽयुःक्षयं कुर्याद् द्विदला व्याधिसम्भवम् ।  
                  ह्रस्वायां मृत्युमाप्नोति वक्रा विघ्नकरी तथा ॥  
                  स्थूलाभिर्हरते लक्ष्मीं कृशायां याजकक्षयः ।  
                  द्विधायां नेत्ररोगाः स्युः कीटदष्टाऽर्थनाशिनी ॥  
                  द्वेषं प्रकुर्वते दीर्घा प्राणघ्न्यो निस्त्वचः स्मृताः ।  
                  सक्षीरा नाधिकान्यूनाः समिधः सर्वकामदाः ।  
                  आर्द्रत्वचं समच्छेदां तर्जन्यङ्गुलिवर्त्तुलाम् ॥  
                  ईदृशीं होमयेत् प्राज्ञः प्राप्नोति विपुलां श्रियम् ।  
                  श्रौते स्मार्त्ते च तन्त्रोक्ते समिधः परिकीत्तीताः ॥ इति ।  
      विशेषान्तरं प्रयोगसारे----  
      श्लेष्मातकपिशाचतरुं त्यक्त्वाऽन्येभ्यः समाहरेत् समिधः ।  
 इति ।  
      मुष्टिमात्राः पलसमिताः।  
 तदर्द्धांशाः कर्षद्वयमिताः ।  
 चुलुकमात्राः कर्षमात्राः ।  
 पाणितलशब्देन चुलुकग्रहणात् ।  
 शुक्तिः कर्षद्वयम् ।  
 पुरं गुग्गुलुः ।  
 बदरमानमशीति- गुञ्जामितम् ।  
 रामठं हिङ्गुः ।  
 शैवागमे तु----  
                  खण्डत्रयन्तु मूलानां सूक्ष्माणि पञ्च होमयेत् ।  
                  कन्दानामष्टमं भागं लतानामङ्गुलद्वयम् ॥ इति ॥१४१-१५२॥  
वैश्वानरं स्थितं ध्यायेत् समिद्धोमेषु देशिकः ।  
शयानमाज्यहोमेषु निषण्णं शेषवस्तुषु ॥ १५३ ॥  
आस्यान्तर्जुहुयादग्नेवीपश्चित् सर्वकर्मसु ।  
सधूमोऽग्निः शिरो ज्ञेयं निर्धूमश्चक्षुरेव हि ॥ १५४ ॥  
ज्वलत्कृष्णो भवेत् कर्णः काष्ठमग्नेर्नसस्तथा ।  
प्रज्वलोऽग्निस्तथा जिह्वा एतदेवाऽग्निलक्षणम् ॥ १५५ ॥  
कर्णहोमे भवेद् व्याधिर्नेत्रेऽन्धत्वमुदीरितम् ।  
नासिकायां मनःपीडा मस्तके धनसङ्क्षयः ॥ १५६ ॥  
      स्थितमुत्थितम् ।  
 आस्यान्तरिति ।  
 आस्यादीनां लक्षणमुक्तमन्यत्र----  
                  सधूमोऽग्निः शिरो ज्ञेयो निर्धूमश्चक्षुरेव च ।  
                  ज्वलत्कृशो भवेत् कर्णः काष्ठमग्नेश्च नासिका ॥  
                  अग्निर्लालायते यत्र शुद्धस्फटिकसन्निभः ।  
                  तन्मुखं तत्र विज्ञेयं चतुरङ्गुलमानतः ॥ इति ।  
गुरुप्रोक्ते वनदुर्गाकल्पे तु----सर्वकार्यप्रसिद्ध्यर्थे जिह्वायां तत्र होमयेत् ।  
                  चक्षुः कर्णादिकं ज्ञात्वा होमयेद् देशिकोत्तमः ॥  
                  अग्निकर्णे हुतं यत्तु कुर्याच्चेद् व्याधितो भयम् ।  
                  नासिकायां महद्दुःखं चक्षुषोर्नाशनं भवेत् ॥  
                  केशे दारिद्य्रदं प्रोक्तं तस्माज्जिह्वासु होमयेत् ।  
                  यत्र काष्ठं तत्र श्रोत्रे यत्र धूमस्तु नासिके ॥  
                  यत्राऽल्पज्वलनं नेत्रे यत्र भस्म तु तच्छिरः ।  
                  यत्रैव ज्वलितो वह्निस्तत्र जिह्वा प्रकीत्तीता ॥ इति ।  
विपश्चिदित्यनेनैतदुक्तम् ।  
 शत्रुनाशकहोमे एतदङ्गेषु हवनात् तत्तदङ्गक्षयो भवति ।  
यदाहुः---- वह्नेः शिरसि नासायां श्रोत्रे चक्षुषि वा तथा ।  
            जुहुयाच्चेत् तदा क्षिप्रं तदङ्गानि विनाशयेत् ॥ इति ॥ १५३-१५६ ॥  
स्वर्णसिन्दूरबालार्क कुङ्कुमक्षौद्रसन्निभः ।  
सुवर्णरेतसो वर्णः शोभनः परिकीतीतः ॥ १५७ ॥  
      क्षौद्रं मधु ।  
 स्वर्णकुङ्कुमक्षौद्रसन्निभो वर्णः शोभन इति ।  
 आकृष्टाविति ज्ञेयम् ।  
 यदाहुः श्रीमतङ्गपारमेश्वरे----  
                  दिव्यानामप्यदिव्यानामाकृष्टाविष्यते सदा ।  
                  ध्मातचामीकरप्रख्यो हरितालनिभश्च यः ॥  
                  हरिद्राकुनटीवर्णे रोचनाभश्च शस्यते ॥ इति ।  
सिन्दूरबालार्क इति जयार्थ इति ज्ञेयम् ।  
                  पद्मरागद्युतिः श्रेष्ठो लाक्षारससमोऽपि वा ।  
                  बालार्कवर्णे हुतभुग् जयार्थं शस्यते बुधैः ॥  
इति तत्रोक्तेः ।  
 अन्यकर्मणि तु तत्रैव----  
                  इन्द्रगोपकसङ्काशः शोणिताभोऽथ पावकः ।  
                  शक्रचापनिभः शस्तः कुङ्कुमाम्बुनिभस्तथा ॥  
                  रक्तानां पुष्पजातीनां तुल्यो वर्णः प्रशस्यते ॥ इति ॥ १५७ ॥  
भेरीवारिदहस्तीन्द्रध्वनिर्वह्नेः शुभावहः ।  
नागचम्पकपुन्नागपाटलायूथिकानिभः ॥ १५८ ॥  
पद्मेन्दीवरकह्लारसपीर्गुग्गुलुसन्निभः ।  
पावकस्य शुभो गन्ध इत्युक्तं तन्त्रवेदिभिः ॥ १५९ ॥  
      भेरीत्याद्युपलक्षणम् ।  
                  जीमूतवल्लकीशङ्खमृदङ्गध्वनितुल्यकः ।  
                  शब्दोऽग्नेः सिद्धये होतुरतोऽन्यो सिद्धिदः स्मृतः ॥ इति ।  
      नागेत्याद्युपलक्षकम् ।  
  " सुगन्धद्रव्यगन्धोऽग्निर्घृतगन्धश्च शोभनः " इत्युक्तेः ।  
 पद्मगन्ध आयुषे इन्दीवरादिगन्धः सौभाग्ये ।  
       तदुक्तम्---- नीलोत्पलसमो गन्धः सौभाग्ये शस्यतेऽञ्जसा ।  
                  आयुषे पद्मगन्धः स्याद् बिल्वगन्धश्च सुव्रते ॥ इति ।  
विशेषोऽपि----उग्रगन्धोऽभिचारेऽत्र प्रशस्तः सर्वदाऽनलः इति ॥ १५८-१५९ ॥  
प्रदक्षिणास्त्यक्तकम्पाश्छत्राभाः शिखिनः शिखाः।  
शुभदा यजमानस्य राज्यस्यापि विशेषतः ॥ १६० ॥  
कुन्देन्दुधवलो धूमो वह्नेः प्रोक्तः शुभावहः ।  
कृष्णः कृष्णगतेर्वर्णे यजमानं विनाशयेत् ॥ १६१ ॥  
श्वेतो राष्ट्रं निहन्त्याशु वायसस्वरसन्निभः ।  
खरस्वरसमो वह्नेः ध्वनिः सर्वविनाशकृत् ॥ १६२ ॥  
      छत्राभा इत्युपलक्षणम् ।  
  " छत्राकारभुजः श्रेष्ठो ध्वजचामरसन्निभः " इत्युक्तेः  
      कृष्णो यजमानं श्वेतो राष्ट्रं निहन्तीति ।  
 यत्र कर्मणि रक्तपीतादिवर्णे विहितस्तत्रेति ज्ञेयम् ।  
 न तु सामान्यतः ।  
        यदाहुः---- ज्ञात्वा कर्मानुरूपां तां तस्य तस्याऽनुकूलताम् ।  
                  कर्मणः सततं ग्राह्यस्त्याज्यो वा तद्विलोमतः ॥ इति ।  
    विशेषस्तत्रैव---- मारणोच्चाटनोत्सादकर्मण्यस्मिन् सुशोभनः ।  
                  कृष्णानां पुष्पजातीनां वर्णे वह्नेरिहेष्यते ॥  
                  शङ्खस्फटिककुन्देन्दुवर्णेभ्योऽपि सितः शुभः ।  
                  शान्तिके पौष्टिके वापि विहितः सर्वदाऽनलः ॥ इति ।  
त्याज्यं कृष्णत्वमपि तेनैवोक्तम्----  
                  षट्पदाञ्जननिस्त्रिंशतुल्यो वर्णे न सिद्धिदः ।  
 इति ।  
अन्योऽपि विशेषः----मार्जाराक्षिनिभोऽग्राह्यः शुकपिच्छाभ एव च ।  
                  मयूरकण्ठसदृशश्चित्रपारावतप्रभः ॥ इति ॥ १६०-१६२ ॥  
पूतिगन्धो हुतभुजो होतुर्दुःखप्रदो भवेत् ।  
छिन्नावर्त्ता शिखा कुर्यान्मृत्युं धनपरिक्षयम् ॥ १६३ ॥  
शुकपक्षनिभो धूमः पारावतसमप्रभः ।  
हानिं तुरगजातीनां गवाञ्च कुरुतेऽचिरात् ॥ १६४ ॥  
एवंविधेषु दोषेषु प्रायश्चित्ताय देशिकः ।  
मूलेनाज्येन जुहुयात् पञ्चविंशतिमाहुतीः ॥ १६५ ॥  
  
॥ इति श्रीमद्लक्ष्मणदेशिकेन्द्रविरचिते शारदातिलके  
पञ्चमः पटलः समाप्तः ॥ ५ ॥  
  
  
      पूतिगन्धो दुर्गन्धः ।  
 मृत्युमित्यादि यथाक्रमम् ।  
 एवंविध इत्यनेनैतदुक्तं भवति ।  
                  वृषकुञ्जरयानेन तुल्योऽग्निः पुष्टिदः सदा ।  
                  विमानानां वितानानां प्रासादानाञ्च यो भवेत् ॥  
                  आकारेणाऽथ हंसानां मयूराणाञ्च शस्यते ।  
                  सिंहाकृतिः सदा वह्निः सद्यः सिद्धिकरः स्मृतः ॥  
                  शेषाणां दंष्टिरणां रूपं न शस्तं होमकर्मणि ।  
                  खरोष्ट्रमहिषादीनां रूपमत्र न सिद्धये ॥  
                  स्निग्धः प्रदक्षिणावर्त्तः सुशब्दश्चापि यो भवेत् ।  
                  वेद्यः सोऽर्थप्रसिद्ध्यर्थमन्यथा विघ्नकारकः ॥  
                  रूक्षश्चटचटाशब्द अपसव्यगतिः सदा ।  
                  उल्लिखेद् वसुधां यश्च यश्चधः शिख एव च ।  
                  नेष्यतेऽसौ मुनिश्रेष्ठ शास्त्रेऽस्मिन् परमेश्वरे ॥ इति ।  
      पञ्चविंशतिमिति ।  
 दोषद्वयदर्शने दोषत्रयदर्शने वा प्रतिनिमित्तं नैमित्तिकमावर्त्तते इति न्यायात् तावत्कृत्वः   
पञ्चविंशतिराहुतयो होतव्या इति ॥ १६३-१६५ ॥  
  
॥ इति श्रीराघवभट्टविरचित-शारदातिलकटीकायां सत्सम्प्रदायकृतव्याख्यायां  
पदार्थादर्शाभिख्यायां पञ्चमः पटलः ॥ ५ ॥  
  
  
  