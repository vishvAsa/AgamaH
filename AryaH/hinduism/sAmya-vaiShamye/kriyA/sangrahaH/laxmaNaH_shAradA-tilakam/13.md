+++
title = "१३"

+++
अथ त्रयोदशः पटलः  
  
अथ वक्ष्ये गणपतेर्मन्त्रान् सर्वार्थसिद्धिदान् ।  
यान् लब्ध्वा मानवा नित्यं साधयन्ति मनोरथान् ॥ १ ॥  
       " मुख्ये पुष्पाञ्जलिं कृत्वा गणेशाभ्यर्चनं भवेत् " इत्युक्तेः शक्तिमन्त्रानुक्त्वा क्रमप्राप्तान्   
गणपतिमन्त्रान् वक्तुमुपक्रमते अथेति ।  
      सर्वार्थसिद्धिदानिति विनियोगोक्तिः ॥ १ ॥  
पञ्चान्तकं शशिधरं बीजं गणपतेवीदुः ।  
गणकः स्यान्मुनिश्छन्दो निवृद्विघ्नोऽस्य देवता ॥ २ ॥  
      गणपतिबीजमुद्धरति पञ्चान्तकमिति ।  
 पञ्चान्तको गकारः शशी बिन्दुस्तद्युतम् तेन गम् इति ।  
 अथ च शशी विसर्गस्तद्युतः गः इत्यपि भवति ।  
  " सर्गः शक्तिर्निशाकरः " इत्युक्तेः ।  
 गोपनायैवमुद्धारः ।  
 इदं द्वयम् उत्तरगार्ग्येक्तम् ।  
 पूजाप्रयोगादिकमुभयोः समानम् ।  
 केचन औकारयुतमाहुः ।  
 तदुक्तं प्रयोगसारे----  
                  बीजमिन्दुमदौयुक्तं कतृतीयं तथैव च ।  
 इति ।  
   नारायणीये तु---- खान्तं सान्तविषं सबिन्दुसकलं बिन्द्वौयुतं केवलम् ।  
                  पञ्चैतानि पृथक् फलं विदधते बीजानि विघ्नेशितुः ॥ इति ॥  
      आचार्यैस्तु प्रणवादिरुद्धतः----  
                  चतुरीयो विलोमेन तारादिबीन्दुसंयुतः ।  
                  वैघ्नो मन्त्रो हृदन्तोऽर्चाविधौ होमे द्विठान्तकः ॥  
                  गणकः स्यादृषिश्छन्दो निवृद्विघ्नोऽस्य देवता ।  
                  बीजेन दीर्घयुक्तेन दण्डिनाऽङ्गक्रिया मता ॥ इति ॥  
गकारो बीजं बिन्दुःशक्तिः ।  
 अन्यत्र सर्गः शक्तिः ॥ २ ॥  
षडदीर्घभाजा बीजेन कुर्यादङ्गक्रियां मनोः ॥ ३ ॥  
      षडङ्गमाह षडिति ।  
 प्रयोगसारे पञ्चाङ्गमप्युक्तम्----  
                  आदौ गणं जयायोक्त्वा स्वाहा हृदयमुच्यते ।  
                  एकदंष्ट्राय सम्भाष्य हु�फड्विद्याच्छिरस्ततः ।  
                  शिखाप्यचल-शब्दादिकणीनत्यन्ततो नमः ॥  
                  कवचं गजवक्त्राय नमो नम इतीरितम् ।  
                  महोदराय चण्डाय हुम्फडित्यस्त्रमिष्यते ॥  
                  एतान्यङ्गानि विन्यस्येत्पञ्चोक्तानि मनीषिभिः ।  
                  सप्रांशुना वा बीजेन षडङ्गान्यपि योजयेत् ॥ इति ॥ ३ ॥  
सिन्दूराभां त्रिनेत्रं पृथुतरजठरं हस्तपद्मैर्दधानं  
      दन्तं पाशाङ्कुशेष्टान्युरुकरविलसद्बीजपूराभिरामम् ।  
बालेन्दुद्योतिमौलिं करिपतिवदनं दानपूरार्द्रगण्डं  
      भोगीन्द्राबद्धभूषं भजत गणपतिं रक्तवस्त्राङ्गरागम् ॥ ४ ॥  
      आयुधध्यानं तु ऊर्द्धस्थवामदक्षयोरङ्कुशपाशौ ।  
 अधःस्थयोः स्वदन्तवरदे ।  
 सर्वेऽपि गणपतिरेकदन्तो ध्येयः ।  
 सदन्तो दक्षिणपार्श्वे ।  
 द्वितीयस्य ध्यानं यथा----  
                  ध्यायेत् स्वैक्येन देवं वृहदुदरतनुं  
                  तं चतुर्बाहुमेकदन्तं पाशाङ्कुशाढ्यं  
                  गजमुखमरुणं दन्तभक्ष्ये दधानम् ॥ इति ॥  
      पुष्करं च दक्षहस्तस्थितभक्ष्योपरि ।  
 औकारयुक्तबीजे तु ध्यानम्----  
            रक्ताक्षमालापरशुं च दन्तं भक्ष्यं च दोभीः परितो दधानम् ।  
            हेमाभकान्तिं त्रिदशं गजास्यं लम्बोदरं चैकरदं नमामि ॥ इति ।  
      अत्रापि पुष्करं पूर्ववज् ज्ञेयम् ।  
 इदमेव मायाबीजाद्यं यदा तदा ध्यानम्----  
                  अमृताम्भोधिमध्ये तु वारिजे कुङ्कुमप्रभे ।  
                  ऋतुसङ्ख्यदलोपेते चिन्तयेद्गणनायकम् ॥  
                  पाशाङ्कुशधरं देवं जवाकुसुमसन्निभम् ।  
                  वामपार्श्वगतां देवीमालिङ्गन्तं सुलोचनम् ॥  
                  सुवर्णचषकं शुभ्रं मधुना पूरितं सदा ।  
                  पिबन्तीं वामहस्तेन योगिनीं मदमोहिताम् ॥  
                  रक्तवर्णां महादेवीमालिङ्गन्तीं सुमध्यमाम् ।  
                  बाहुनैकेन विघ्नेशं मत्तं रक्तविलोचनम् ॥  
                  तद्रूपांश्चिन्तयेद्विद्वान् गणान् पूर्वादितः क्रमात् ॥ इति ।  
      अत्र ध्यानानन्तरमियं गणपतिमुद्रा प्रदर्शनीया----  
                  मुखात्प्रलम्बितं हस्तं कृत्वा सङ्कुचिताङ्गुलिम् ।  
                  मध्या तर्जनिगताग्राङ्गुष्ठं चाधःस्थमध्यमम् ॥  
                  कुर्यान् मुद्रा गणेशस्य प्रोक्तेयं सर्वसिद्धिदा ॥ इति ।  
               यद्वा---- तर्जनीमध्यमासन्धिनिर्गताङ्गुष्ठमुष्टिका ।  
                  अधोमुखी दीर्घरूपा मध्यमा विघ्नमुद्रिका ॥ इति ॥  
               यद्वा---- कुञ्चिताग्रस्य हस्तस्य मूले नासानियोगतः ।  
                  गणेश्वरी भवेन् मुद्रा ।  
 इति ।  
      इयं सर्वगणपतिमन्त्रसाधारणीति ज्ञेयम् ॥ ४ ॥  
वेदलक्षं जपेन्मन्त्रं दशांशं जुहुयात्ततः ।  
मोदकैः पृथुकैर्लाजैः सक्तुभिश्चेक्षुपर्वभिः ॥ ५ ॥  
नारिकेलैस्तिलैः शुद्धैः सुपक्वैः कदलीफलैः ।  
अष्ट द्रव्याणि विघ्नस्य कथितानि मनीषिभिः ॥ ६ ॥  
      वेदलक्षं चतुर्लक्षम् ।  
 दशांशमिति ।  
 तत्र होमोऽष्टभिर्द्रव्यैर्वक्ष्यमाणैः अर्द्धमर्द्ध- मयुतमेकैकेन द्रव्येण होतव्यम् ।  
 केचित्तु अष्टद्रव्यमेलनमाहुः ।  
 तन्न ।  
 आहुतिप्रमाण- सन्देहापातात् ।  
 मूले च प्रत्येकं पृथक् क्रियान्वयाच्च ।  
 विशिष्टस्य द्रव्यान्तर- त्वेनाऽष्टद्रव्यहोमकरणासम्भवाच्च ।  
 तदुक्तं भट्टाचार्यैः----  
      नैव ब्रीहिभिरिष्टं स्याद्यवैर्न च यथाश्रुतैः ।  
 मिश्रैरिज्येत चेत् ।  
 इति ।  
      तथा मिश्राणां विध्यदर्शनादिति च ।  
 नन्वेवं त्रिमधुरमेलनमपि न कार्यमिति चेत् ।  
 मैवम् ।  
  " सर्वं त्रिमधुरोपेतं होमद्रव्यमुदाहृतम् " इति वचनात् तन्मेलनस्य पशुपुरोडाशाद्यवदानानाम्   
उपस्तारप्रत्युपस्ताराज्यमेलनवत् अविरोधात् ।  
 तदुक्तं गणेश्वरविमशीन्याम्----  
                  अष्टद्रव्यैस्त्रिमध्वक्तैर्जहुयाच्च पृथक् पृथक् ।  
 इति ।  
      पृथुकैश्चिपिटकैः ।  
 शुद्धैरित्यनेनाऽवकरं दूरीकृत्य प्रक्षाल्य शोषितैरित्युक्तम् ।  
 एषु मन्त्रेषु गायत्र्या प्रोक्षणादिकं कुर्यात् ।  
 गायत्री यथा----  
     एकदंष्ट्राय विद्महे वक्रतुण्डाय धीमहि ।  
 तन्नो विघ्नः प्रचोदयात् ।  
 इति ॥ ५-६ ॥  
तीव्रादिशक्तिभिर्युक्ते पीठे विघ्नेश्वरं यजेत् ।  
तीव्राख्या ज्वालिनी नन्दा भोगदा कामरूपिणी ॥ ७ ॥  
उग्रा तेजोवती सत्या नवमी विघ्ननाशिनी ।  
सर्वादिशक्तिकमलासनाय हृदयावधिः ॥ ८ ॥  
      तीव्रेति ।  
 आसां ध्यानं यथा----  
                  पाशाङ्कुशाञ्जलिकरा नवकुङ्कुमसन्निभाः ।  
                  तीव्राद्याः पूजनीयाः स्युः शक्तयो मणिभूषणाः ॥ इति ॥ ७-८ ॥  
पीठमन्त्रोऽयमेतेन प्रदद्यादासनं विभोः ।  
मूलेन मूत्तीं सङ्कल्प्या तस्यां विघ्नेश्वरं यजेत् ॥ ९ ॥  
कणीकायां चतुदीक्षु प्रथमं पूजयेदिमान् ।  
गणाधिपं गणेशानं तृतीयं गणनायकम् ॥ १० ॥  
गणक्रीडं पीतगौररक्तनीलरुचः क्रमात् ।  
सर्वान्नागेन्द्रभूषाद्यान् भक्ष्यलक्षितपुष्करान् ॥ ११ ॥  
      विभोरिति ।  
 पीठमन्त्रादौ स्वबीजाद्यत्वमुक्तम् ।  
 प्रथमं पूजयेदिति ।  
 अत्र प्रथममित्यङ्गावृत्यपेक्षया प्राथम्यं यतश्चतुर्थपटले अङ्गादिलोकपालान्तं पूजयेदिति सामान्यत उक्तम् ।  
 तदपवादायाऽत्र प्रथममित्युक्तिः----यद्व्याख्यानावसरे अत एव मयोक्तं ग्रन्थकृता इदं वचनं   
सम्भवाभिप्रायेणोक्तमिति ॥ ९-११ ॥  
यथापूर्वं ततोऽभ्यर्च्य केसरेष्वङ्गदेवताः ।  
पत्रमध्येषु विधिवद्वक्रतुण्डादिकान् यजेत् ॥  
वक्रतुण्डमेकदंष्ट्रं महोदरगजाननौ ॥ १२ ॥  
लम्बोदराख्यं विकटं विघ्नराजमनन्तरम् ।  
धूम्रवर्णं दलागेरषु ब्राह्म्याद्याः पूजयेत्ततः ।  
लोकपालांस्तदस्त्राणि देवमित्थं समर्चयेत् ॥ १३ ॥  
सिद्धमन्त्रः प्रकुर्वीत प्रयोगान् कल्पचोदितान् ।  
तर्पयेत्सलिलैः शुद्धैदीनशो गणनायकम् ॥ १४ ॥  
      यथापूर्वं चतुर्थपटलोक्तरीत्या ।  
 विधिवदिति गणपतिबीजादि ।  
 इत्थं समर्चयेदिति ।  
 मन्त्रत्रयस्य पूजा समानैव ।  
 तदुक्तमीशानशिवेन----  
                पञ्चान्तकं बिन्दुयुतं सनादं बीजं गणेशस्य वदन्त्यथान्ये ।  
                ऊकारबिन्द्वन्तमुदीरयन्ति तुल्यस्तयोः स्याद्विधिरेष उक्तः ॥ इति ।  
      मायाबीजादौ तु षड्दले आमोदादीन् पूजयेदिति विशेषः ।  
 तर्पणप्रयोगाश्च सर्वमन्त्राणां साधारणा एव ।  
 तर्पणे तु सर्वेषामयं विशेषः ।  
            क्रोडन् हेममयोदयाद्रिशिखरे स्थित्वाऽवतीर्णः क्षुधा  
            सोपानेषु समेत्य रुक्मकलितेष्वब्जादि भक्ष्यं बहु ।  
            भुक्तवा प्रीतमना यथा पुरमसौ सम्पूजितो विघ्नराट्  
            कुर्यादित्युषसि स्मृतः स सकलान् कामांस्तथा तपीतः ॥ इति ॥ १२-१४॥  
चतुश्चत्वारिंशदाद्यं चतुःशतमतन्द्रितः ।  
प्राप्नुयान् मण्डलादर्वागभीष्टमधिकं नरः ॥ १५ ॥  
      तर्पयेदिति ।  
 गं गणेशं तर्पयामीति प्रयोगः ।  
 क्रमाच्चतुःशतमिति ।  
 प्रतितिथि द्रव्यचतुष्टयेन तावान् होमः ॥ १५-१६ ॥  
नारिकेलैः कृतो होमश्चतुर्थ्यां श्रीप्रदो भवेत् ।  
शुक्लपक्षप्रतिपदमारभ्य दिनशः सुधीः ॥ १६ ॥  
चतुर्थ्यन्तं नारिकेलसक्तुलाजतिलैः क्रमात् ।  
चतुःशतं प्रजुहुयाद्वश्याः स्युः सर्वजन्तवः ॥ १७ ॥  
      वश्या इति ।  
 तत्र विशेषः प्रयोगसारनारायणीययोः ।  
            साध्यं पाशाङ्कुशाभ्यामिह विधिवदुपानीय तस्योपरिस्थो  
            वश्याकाङ्क्षी जपेत्तं सपदि विधिरयं हन्ति रुष्टस्य रोषम् ॥ इति ॥ १७ ॥  
सतिलैस्तण्डुलैर्हेमो लक्ष्मीवश्यप्रदो भवेत् ।  
लाजैस्त्रिमधुरोपेतैर्हेमः कन्यां प्रयच्छति ॥ १८ ॥  
      सतिलैरिति ।  
 अत्रापि शुक्लप्रतिपदमारभ्य चतुर्थ्यन्तं चतुःशतहोमः ।  
 लाजैरिति ।  
 अत्रापि शुक्लप्रतिपदमारभ्य चतुर्थ्यन्तं चतुःशतहोमः ।  
 तमेव प्रतिपद- मारभ्य सप्तमीपर्यन्तमिति विशेषः ।  
 तदुक्तम्----  
                  मधुरत्रयसिक्ताभिर्लाजाभिः सप्तवासरम् ।  
 इति ॥ १८ ॥  
अनेन विधिना कन्या वरमाप्नोति वाञ्छितम् ।  
आज्याक्तहविषा होमः साधयेदीप्सितं नृणाम् ॥ १९ ॥  
      अनेन विधिनेति ।  
 एतादृशेषु स्त्रीणामप्यधिकार इति सूचितम् ॥ १९ ॥  
दध्ना विलोलितैर्लेणैर्हेमो निशि चतुदीनम् ।  
संवादं कुरुते तद्वद्वश्यं वितनुते सदा ॥ २० ॥  
      चतुदीनमिति ।  
 प्रतिपदमारभ्य चतुर्थीपर्यन्तम् ।  
 संवादः संवननम् ॥ २० ॥  
श्वेतार्कभवमूलेन रक्तचन्दनदारुणा ।  
इभभग्नेन निम्बेन दन्तिदन्तेन वा कृतम् ॥ २१ ॥  
विघ्नेश्वरं समभ्यर्च्च शीतांशुग्रहणे जपेत् ।  
स्पृष्ट्वा मन्त्री निराहारस्तं शिखायां समुद्वहन् ॥ २२ ॥  
युद्धेषु व्यवहारादौ विजयश्रियमाप्नुयात् ।  
      जपेदिति ।  
 ग्रहणादिमोक्षान्तम् ॥ २१-२३ ॥  
मन्त्रेणाऽनेन सञ्जप्ता रोचना मदसंयुता ॥ २३ ॥  
तिलकक्रियया सर्वान् वशं नयति मानवान् ।  
      मदो गजमदः ॥ २३-२४ ॥  
अनुलोमविलोमस्थबीजे नाम समालिखेत् ॥ २४ ॥  
नवनीते समभ्यर्च्य स्पृष्ट्वा प्राणमनुं जपेत् ।  
अष्टोत्तरशतं भूयो मूलमन्त्रं प्रजप्य तत् ॥ २५ ॥  
भक्षयेन्मौनमास्थाय यामिन्यां सप्तवासरम् ।  
स वश्यो जायते शीघ्रं साधकस्य न संशयः ॥ २६ ॥  
      अनुलोमेति ।  
 बीजयोर्मध्ये साध्यसाधककर्मनामानि नवनीते लिखेत् ।  
 अनुलोमविलोमेत्यनेन बीजयोः पुटितत्त्वमात्रमुक्तम् ।  
 नवनीत इति नूतने ।  
 बीजवेष्टितमित्यपि ज्ञेयम् ।  
 तदुक्तमाचार्यैः----  
                  नवनीते नवे लिख्यादनुलोमविलोमकम् ।  
                  उदरस्थितसाध्याख्यं तद्बीजं तत्प्रवेष्टितम् ।  
 इति ॥  
      नवनीत इत्युपलक्षणमपूपादेरपि ।  
  " कार्येऽयं विधिरपूपे च " इति नारायणीये उक्तेः ।  
 समभ्यर्च्येति ।  
 साध्यगणेशम् ।  
 भूयोऽनन्तरम् अष्टोत्तरशतमिति मूलमन्त्रं प्रजप्येत्यत्राऽन्वेति ।  
 तन्नवनीतं भक्षयेदिति सम्बन्धः ।  
 सप्तवासरमिति ।  
 प्रतिपदादि सप्तमीपर्यन्तमित्यर्थः ।  
 तन्त्रान्तरोक्तं यन्त्रत्रयमुच्यते ।  
                  अष्टारं पद्ममालिख्य कणीकोपरि तस्य च ।  
                  गौरीं बिन्दुसमायुक्तां नाम्ना सार्द्धं समालिखेत् ॥  
                  प्रागादिदलमूलेषु मूत्तीबीजान्यथालिखेत् ।  
                  कोणपत्रेषु चाग्नीशनिरृत्यनिलसौम्यतः ॥  
                  क्रमादङ्गाद्यवर्णांश्च ततः पत्राग्रकेषु च ।  
                  मातृशक्त्यादिवर्णांश्च ततः पद्मस्य बाह्यतः ॥  
                  स्वदिक्षु लोकपालानामाद्यर्णानि समालिखेत् ।  
                  बहिः षोडशपत्राढ्यं तत्पत्रेषु स्वरान् लिखेत् ॥  
                  शिष्टं मातृकयाऽऽवेष्ट्या पाशेनैवाऽङ्कुशेन च ।  
                  तस्मिन्नावाह्य देवेशं विघ्नं यन्त्रे समर्चयेत् ॥  
                  क्षौमादिसूत्रे सम्बद्ध्य गले यो र्मूध्नि धारयेत् ।  
                  तस्य हस्तगता लक्ष्मीर्वाणी जिह्वागता सदा ॥  
                  मेधा मनोगता कीत्तीर्वर्द्धमाना सदा दिशि ।  
 इति ।  
      पद्ममित्यष्टदलम् ।  
 अष्टारमिति तदुपरि ।  
 कणीकोपरि कणीकामध्ये ।  
 गौरी गकारः ।  
 मूत्तीबीजानीति ।  
 क्षिप्रप्रसादनोक्ताष्टमूर्त्त्याद्यक्षराणि ।  
 अङ्गेति पञ्चाङ्गपक्षे पञ्चमं सौम्ये ।  
 मातर एव शक्तयस्तन्नामाद्यर्णान् ।  
 स्वदिक्ष्विति स्वस्वदिक्ष्वष्टारे ।  
 शिष्टं मातृकया ककारादिकया ।  
 तथा----  
            षट्कोणं प्रविलिख्य तस्य जठरे बिन्द्वाढ्यपञ्चान्तकं  
                  नाम्ना भूर्जतरुत्वचि प्रविलिखेद्गोरोचनादूर्वया ।  
            एकारान्वितकालवर्णमथ युक् दन्तेन गान्तं ततः  
                  शक्रार्णं शिरसा वहन्नपि विधिवद्दीर्घश्च पश्चाद्रसः ॥  
            माया वायुसखस्य मन्त्रवरमालिख्याऽथ कोणेषु तद्-  
                  बाह्ये पाशमथाङ्कुशं प्रविलिखेद्भूमण्डलं बाह्यतः ।  
            यन्त्रं गन्धमनोहरैश्च कुसुमैरभ्यर्च्य विघ्नेश्वरं  
                  यो धत्ते शिरसि क्षणेन विपुलां लक्ष्मीं लभेन् मानवः ॥ इति ।  
      मेघोल्काय स्वाहेति मन्त्रः ।  
 तथा----  
                  बीजेन रन्दहनयुग्मगबीजवीतं  
                        कोणे गमालिख कलावसुकेसरेऽब्जे ।  
                  गायत्रिवर्णदलकेऽप्यथ कादिवीतं  
                        भूबीजयुक्क्षितिगृहेऽखिलदं हि यन्त्रम् ॥  
      इति ॥ २४-२६ ॥  
श्रीशक्तिस्मरभूविघ्नबीजानि प्रथमं वदेत् ।  
ङेऽन्तं गणपतिं पश्चाद्वरान्ते वरदं पठेत् ॥ २७ ॥  
उक्त्वा सर्वजनमेतं वशमानय ठद्वयम् ।  
अष्टाविंशत्यक्षरोऽयं ताराद्यो मनुरीरितः ॥ २८ ॥  
गणकः स्यादृषिश्छन्दो गायत्री निवृदन्विता ।  
महागणपतिः प्रोक्तो देवता देववन्दिता ॥ २९ ॥  
      महागणपतिमन्त्रमुद्धरति श्रीति ।  
 भूबीजमग्रे वक्ष्यमाणम् ।  
 वरदमिति शब्द- कर्मणि द्वितीया मन्त्रे तु सम्बुद्धिः ।  
 सर्वजनमिति मन्त्रेऽपि द्वितीयान्तम् ।  
 अत्र केचन यकारं कीलकं मन्यमाना गणपतिपदं सम्बुद्ध्यन्तमाहुः ।  
 अन्ये श्रीमहागणपतिपदं सम्बुद्ध्यन्तं वशम्पदद्वित्वमप्याहुः ।  
 इदं ग्रन्थकारस्यापि सम्मतमेव ।  
 यतो द्वात्रिंशद्भेद- गुणितेत्यत्र गणेशितुर्महामन्त्रमित्युक्तत्वात् ।  
 अन्ये विघ्नं चतुर्थ्या युतमित्याचार्यपद्ये विघ्नशब्दो महागणपतिपदोपलक्षक इत्याहुः ।  
 एवमिहापि गणपतिशब्दः ।  
 यथागुरू- पदेशं च निर्णयः ।  
 पद्मपादाचार्यैश्च ।  
  " दीक्षितो मन्त्रीत्यनेन चतुर्थीं परित्यज्य सम्बुद्धि- स्वीकारः " इत्युक्तम् ।  
 मन्त्रदेव प्रकाशिकाकारादिभिरपि सम्बुद्ध्यन्तस्यैवोद्धृतत्त्वात् ।  
 गं बीजं स्वाहा शक्तिः ।  
 तदुक्तम् ।  
 षष्ठं बीजं द्विठः (बीजान्तजौ) शक्तिरिति ॥२७-२९॥  
षड्बीजस्थस्वबीजेन दीर्घभाजा प्रकल्पयेत् ।  
षडङ्गानि मनोरस्य यथाविधि विधानवित् ॥ ३० ॥  
      षडङ्गमाह षड्बीजस्थेति ।  
 यथाविधीति ।  
 तत्तज्जातियुतानि शैवषडङ्गमुद्राभिरिति च ।  
 विधानविदित्यनेनायं प्रयोगः सूचितः ।  
 ॐ गां हृत् श्रीं गीं शिरः ह्री� गूं शिखा क्लीं गैं वर्म ग्लौं गौं नेत्रं गं गः अस्त्रम् ।  
 एष पक्षः साम्प्रदायिकः ।  
 केचित्तु प्रणवादिबीजपञ्चकमुच्चार्य गामित्यादिप्रयोगेण षडङ्गकॢप्तिं वदन्ति ।  
 अपरे षड्बीजानां प्राक् गामादीन्याहुः ॥ ३० ॥  
नवरत्नमयं द्वीपं स्मरेदिक्षुरसाम्बुधौ ।  
तद्वीचिधौतपर्यन्तं मन्दमारुतसेवितम् ॥ ३१ ॥  
मन्दारपारिजातादि कल्पवृक्षलताकुलम् ।  
तद्भूतरत्नच्छायाभिररुणीकृतभूतलम् ॥ ३२ ॥  
उद्यद्दनकरेन्दुभ्यामुद्भासितदिगन्तरम् ।  
तस्य मध्ये पारिजातं नवरत्नमयं स्मरेत् ।  
ऋतुभिः सेवितं षड्भिरनिशं प्रीतिवर्द्धनैः ॥ ३३ ॥  
      नवरत्नमयं द्वीपमित्यादेरयमर्थः ।  
 पृथिव्यनन्तरमिक्षुसमुद्रं नवरत्नमयं द्वीपं नवरत्नमयं पारिजातमिति न्यसेत् ।  
 शेषं समानम् ।  
 नवरत्नमयमिति ।  
 नवरत्नमय द्वीपादुत्पत्तेः पारिजातस्यापि नवरत्नमयत्वम् ।  
 अन्ये तु माणिक्यमूलं वैदूर्याङ्कुरम् इन्द्रनीलशाखं प्रवालपल्लवं मरकतच्छदं गोमेदशृङ्गं   
मौक्तिककोरकं वज्रपुष्पं पद्मरागफलमित्याहुः ।  
 गणेश्वरविमशीन्यामपि----  
                  मणिवज्रप्रवालाख्यफलप्रसवपल्लवैः ।  
 इत्यादि ॥ ३१-३३ ॥  
तस्याऽधस्तान्महापीठे रचिते मातृकाम्बुजे ।  
षट्कोणान्तस्त्रिकोणस्थं महागणपतिं स्मरेत् ॥ ३४ ॥  
      पीठे रचित इति व्यधिकरणे सप्तम्यौ ।  
 षट्कोणान्तः त्रिकोणस्थमिति ।  
 अत्राधोमुखं त्रिकोणं ग्राह्यम् ।  
 इदं च मातृकापद्मकणीकायामिति ज्ञेयम् ॥ ३४ ॥  
हस्तीन्द्राननमिन्दुचूडमरुणच्छायं त्रिनेत्रं रसा-  
      दाश्लिष्टं प्रियया सपद्मकरया स्वाङ्कस्थया सन्ततम् ।  
बीजापूरगदाधनुस्त्रिशिखयुक् चक्राब्जपाशोत्पल-  
      व्रीह्यग्रस्वविषाणरत्नकलशान् हस्तैर्वहन्तं भजे ॥ ३५॥  
गण्डपालीगलद्दानपूरलालसमानसान् ।  
द्विरेफान् कर्णतालाभ्यां वारयन्तं मुहुर्मुहुः ॥ ३६ ॥  
कराग्रधृतमाणिक्यकुम्भवक्त्रविनिःसृतैः ।  
रत्नवर्षैः प्रीणयन्तं साधकान् मदविह्वलम् ॥ ३७ ॥  
माणिक्यमुकुटोपेतं रत्नाभरणभूषितम् ।  
ध्यायन्मन्त्रं जपेन्मन्त्री चतुर्लक्षं समाहितः ॥ ३८ ॥  
चतुःसहस्रसंयुक्तं चत्वारिंशत्सहस्रकम् ।  
दशांशं जुहुयाद् द्रव्यैरष्टाभिर्मेदकादिभिः ॥ ३९ ॥  
      हस्तीति ।  
 हस्तीन्द्रो गजश्रेष्ठः ।  
 सपद्मकरया वामहस्ते पद्मं दक्षेणालिङ्गनम् ।  
 धनुरिक्षुधनुः ।  
 त्रिशिखं त्रिशूलम् ।  
 वामाधस्ताद्दक्षिणाधः पर्यन्तमायुधध्यानम् ।  
 कनककलशस्तु शुण्डाग्रे ।  
 तदुक्तम्----  
                                          वामोर्द्धादिक्रमेण ।  
                  चक्रप्रासरसालकार्मुकगदासद्बीजपूरद्विज-  
                  ब्रीह्यग्रोत्पलपाशपङ्कजकरं शुण्डाग्रजाग्रद्घटम् ॥ इति ॥  
      महागणपतिस्तवेऽपि वामदक्षयोरूर्ध्वादिक्रमेण ।  
                   चक्राब्जशूलपाशानिक्षूत्पललगुडकलशमञ्जरिकाः  
                   दाडिमरदमणिकुम्भानाबिभ्रतमाश्रये महागणपम् ॥ इति ।  
      द्राविडास्त्वन्यथा व्याचक्षते ।  
 अधोवामदक्षयोराद्ये ।  
 तदूर्द्धयोरपरे ।  
 तदूर्द्धयो- र्मध्ये ।  
 तदूर्द्धयोरुपान्त्ये ।  
 तदूर्द्धयोरन्त्ये इति ।  
 उक्तं च गणेश्वरविमशीन्याम्----  
                  दक्षाधःकरमारभ्य वामाधः स्थकरान्तिकम् ।  
                  गदाशूलाब्जकह्लारविषाणं दक्षिणैः करैः ॥  
                  शाल्यग्रपाशचक्रेक्षुचापसद्बीजपूरकम् ।  
                  वामैर्दधानं मञ्जीरविलसच्चरणाम्बुजम् ॥  
                  लीलया रत्नकलशं पुष्कराग्रे निधाय च ।  
 इति ।  
      अन्ये तु प्रथमध्यान एव बीजपूरव्यत्ययमिच्छन्ति ।  
 अन्ये तु तद्रदयोरेव व्यत्यस्तत्त्वमिच्छन्ति ।  
 तेन वामदक्षयो रदबीजपूरौ प्रतिभातः ।  
 मन्त्रीति ।  
 दशांशं पुष्टिमन्त्रजप उक्तः ।  
 स गुरुमुखादवगन्तव्यः ॥ ३५-३९ ॥  
तर्पयेद्दनशो नित्यं प्रागुक्तेनैव वर्त्मना ।  
प्रागुक्ते पूजयेत्पीठे विधिना गणनायकम् ॥ ४० ॥  
      प्रक्प्रोक्तेनेति ।  
 चतुःशतं चतुश्चत्वारिंशद्वारमित्यर्थः ।  
 प्रागुक्ते पीठे इति ।  
 पूर्वमन्त्रोक्ताः पीठशक्तयः पीठमन्त्राश्चात्रापि ज्ञेया इत्यर्थः ।  
 गणनायकं पूजयेदिति त्रिकोण इति शेषः ।  
 विधिनेति वक्ष्यमाणेन ।  
 यन्त्रं तु ध्यानावसर एवोक्तम् ।  
 सावरणमिति शेषः ॥ ४० ॥  
त्रिकोणबाह्ये पूर्वादि चतुदीक्षु समर्चयेत् ।  
अग्रस्थबिल्ववृक्षाधः श्रियं श्रीपतिमर्चयेत् ॥ ४१ ॥  
पद्मयुग्मधरा पद्मा शङ्खचक्रधरो हरिः ।  
दक्षिणे वटवृक्षाधो गौरीं गौरीपतिं यजेत् ॥ ४२ ॥  
पाशाङ्कुशधरा गौरी टङ्कशूलधरो हरः ।  
पश्चिमे पिप्पलस्याऽधो रतिं रतिपतिं यजेत् ॥ ४३ ॥  
रतिरुत्पलहस्ताढ्या कोदण्डास्त्रधरः स्मरः ।  
सौम्ये प्रियङ्गुवृक्षाधो महीं पोत्रिणमर्चयेत् ॥ ४४ ॥  
शुकव्रीह्यग्रहस्ता भूर्गदाचक्रधरः पतिः ।  
देवाग्रे पूजयेल्लक्ष्मीसहितं गोपनायकम् ॥ ४५ ॥  
षट्सु कोणेषु सम्पूज्या आमोदाद्याः प्रियान्विताः ।  
आमोदं सिद्धिसहितमग्रकोणे समर्चयेत् ॥ ४६ ॥  
समृद्ध्या युतमभ्यर्चेत् प्रमोदं वह्निकोणतः ।  
सुमुखं कान्तिसंयुक्तमीशकोणे समर्चयेत् ॥ ४७ ॥  
दुर्मुखं मदनावत्या यजेद्वरुणकोणके ।  
विघ्नं मदद्रवायुक्तं कोणे नैशाचरे यजेत् ॥ ४८ ॥  
वायव्ये विघ्नहर्त्तारं द्राविण्या सहितं यजेत् ।  
पाशाङ्कुशाभयाभीष्टधारिणोऽरुणविग्रहाः ॥ ४९ ॥  
गण्डभित्तिगलद्दानपूरधौतमुखाम्बुजाः ।  
विघ्नास्तत्प्रमदाः सर्वा मदाघूणीतलोचनाः ॥ ५० ॥  
एकहस्तधृताम्भोजा इतरालिङ्गितप्रियाः ।  
षट्कोणपार्श्वयोः पूज्यौ शङ्खपद्मनिधी क्रमात् ॥ ५१ ॥  
निजप्रियाभ्यां सहितौ पूर्वेदीरितलक्षणौ ।  
केसरेष्वङ्गपूजा स्याद् ब्राह्म्याद्याः पत्रमध्यगाः ॥ ५२ ॥  
बहिर्लेकेश्वराः पूज्या वज्रादीनि ततः परम् ।  
इत्थं जपादिभिः सिद्धः प्रयोगान् स्वमनीषितान् ॥ ५३ ॥  
साधयेदष्टभिर्द्रव्यैरन्यैर्वा कल्पचोदितैः ।  
      पञ्चमिथुनपूजामाह त्रिकोणेति ।  
 टङ्कः परशुः ।  
 उत्पलयुक्तौ हस्तौ ताभ्यामाढ्या।  
 अस्त्रं बाणः पोत्रिणं वराहम् ।  
 वह्निकोणतः इति ।  
 पुरःकल्पितपूर्वदिगपेक्षया यो वह्निकोणस्तत्रेत्यर्थः ।  
 एवमीशकोण इत्यत्रापि ।  
 एवं पश्चिमनैरृतवायुकोणेष्वपि ज्ञेयम् ।  
 तदुक्तमाचार्यैः----  
                  अग्रास्रावामोदः प्रमोदसुमुखौ च तमभितोऽस्रियुगे ।  
                  पृष्ठे च दुर्मखाख्यस्त्वमुमभितो विघ्नविघ्नकर्त्तारौ ॥ इति ।  
विघ्ना इति पूर्वेण सम्बध्यते ।  
 पूर्वेदीरितेत्यष्टमपटले ।  
 एतदन्तद्वितीयावृत्तिः ॥४१-५४।  
पद्महोमेन भूपालांस्तत्पत्नीरुत्पलैः शुभैः ॥ ५४ ॥  
मन्त्रिणः कुमुदैः फुल्लैवीप्रान् पिप्पलसम्भवैः ।  
समिद्वरैर्नरपतीनुदुम्बरसमुद्भवैः ॥ ५५ ॥  
प्लक्षैर्वैश्यान् वटोद्भूतैः शूद्रान्मन्त्री वशं नयेत् ।  
मधुना स्वर्णलाभः स्याद् गोदुग्धेन लभेत गाः ॥ ५६ ॥  
आज्यहोमेन महतीं श्रियमाप्नोति मानवः ।  
दध्ना सर्वसम्मृद्धिः स्यादन्नैरन्नपतिर्भवेत् ॥ ५७ ॥  
      पद्महोमेन भूपालानित्यादेर्मन्त्री वशं नयेदित्यादिना सम्बन्धः ।  
 मन्त्रीत्यनेन सर्वपदस्थाने साध्यनामेत्युक्तम् ।  
 समिद्वरैरिति ।  
 अग्रेऽपि त्रिषु सम्बध्यते ॥ ५४-५७ ॥  
वृष्टिकामः प्रजुहुयाद् वेतसानां समिद्वरैः ।  
कुसुम्भकुसुमैर्हुत्वा वासांसि लभतेऽचिरात् ॥ ५८ ॥  
      वृष्टीति ।  
 अत्र स्वबीजानन्तरममृतबीजं ज्ञेयम् ॥ ५८ ॥  
प्रत्येकमादौ मूलेन चतुर्वारं प्रतर्पयेत् ।  
श्रीशक्तिरतिभूलक्ष्मीः स्वबीजाद्याः प्रियान्विताः ॥ ५९ ॥  
      चतुरावृत्तितर्पणप्रकारमाह प्रत्येकमिति त्रिभिः ।  
 आदौ मूलेन चतुर्वारं प्रतर्पयेत् ।  
 प्रत्येकमित्यस्यायमर्थः ।  
 या या देवता तर्पणोया तत्र तत्रादौ मूलेन चतुर्वारं चतुर्वारं तर्पणं कर्त्तव्यम् ।  
 स्वबीजाद्या इति ।  
 स्वस्वबीजाद्याः प्रियान्विताः प्रत्येकं तर्पयेदिति सम्बन्धः ॥ ५९ ॥  
आमोदादीन् स्वबीजाद्या शक्तियुक्तांश्च तर्पयेत् ।  
चतुश्चतुः पृथक्मन्त्री शङ्खपद्मनिधी तथा ॥ ६० ॥  
नामादिबीजसहितौ तर्पयेत् स्वप्रियान्वितौ ।  
तर्पणेनाऽमुना स्वीयमिष्टमाप्नोति मण्डलात् ॥ ६१ ॥  
      स्वबीजाद्यानिति गणपतिबीजाद्यान् ।  
 यथा चतुर्वारं स्वप्रियान्विताविति वसुधारावसुमतीसहितौ ।  
 तद्यथा ।  
 मूलमन्त्रेण महागणपतिं तर्पयामीति चतुर्वारं सन्तर्प्य श्रीं श्रीश्रीपती तर्पयामीति चतुर्वारं सन्तर्पयेत् ।  
 अत्र लक्ष्मीशब्देन पञ्चमक्रममिथुनं सङ्गृहीतम् पूजाक्रमविवक्षया ।  
 तदुक्तमाचार्यैः स्तवे----  
                  पञ्चकारणभेदेन यस्मान् मिथुनपञ्चकम् ।  
                  करोति पञ्च कृत्यानि तदाद्यं मिथुनं भजेत् ॥ इति ।  
      अन्यत्रापि---- प्रथमं पूजयेद्देवं ततो मिथुनपञ्चकम् ॥ इति ।  
      अन्यत्रापि न्यासावसारे----  
                  शिरोवक्त्रहृदम्भोजगुह्यपत्स्वपि पञ्चकम् ।  
                  मिथुनानां न्यसेत् स्वीयैर्बीजैः स्वैर्नामभिः पृथक् ॥ इति ॥  
      एवं त्रयोदश देवतानां तर्पणानि भवन्ति ।  
 त्रयोदशवारं मूलतर्पणानि ।  
 सर्वान्ते मूलेन चतुर्वारं तर्पणम् ।  
 एवमष्टोत्तरशतं तर्पणानि भवन्ति ।  
 अयं कनिष्ठः प्रकारः ।  
 पद्मपादाचार्यैः कनिष्ठप्रकारे चतुवींशत्यधिकैकशततर्पणान्युक्तानि ।  
 तद्यथा ।  
 मूलं ४ महागणपं ४ मूलं ४ पुष्टिं ४ पञ्चमिथुनानि ४० आमोदादि ६४ मूलं ४ एवमिति ।  
 मध्यमप्रकारस्तु प्रियान्विता इति व्यस्ततर्पणेन ।  
 तत्र व्यस्तत्वं मूले प्रियान्विताः शक्तियुक्तानित्युक्तेर्लभ्यते ।  
 तद्यथा ।  
 मूलं चतुर्वारं सन्तर्प्य श्रीं श्रीपतिसहितां श्रियं तर्पयामीति चतुर्वारं पुनः श्रीं श्रीसहितं श्रीपतिं   
तर्पयमीति चतुर्वारं तर्पयेत् ।  
 एवं षड्विंशतिदेवतातर्पणानि षड्विंशतिवारं मूलतर्पणानि च अन्ते मूलेन चतुर्वारं तर्पणं सर्वादौ च   
मूलेन स्वतन्त्रतया चतुर्वारं तर्पणम् ।  
 एवं षोडशोत्तरा द्विशती तर्पणानां भवति ।  
 उत्तमप्रकारस्तु प्रत्येकमादौ वक्ष्यमाणतर्पणानामिति शेषः ।  
 चतुर्वारं तर्पयेदादावन्ते चेत्यर्थः ।  
 मूलेन प्रत्यर्णमित्यर्थः ।  
 मूलमन्त्रस्याक्षराणि प्रत्येकं तर्पयेत् ।  
 तद्यथा ।  
 आदौ मूलम् ४ प्रथमाक्षरम् ४ पुनर्मूलम् ४ एवमष्टाविंशति वर्णतर्पणानि अष्टाविंशतिवारं मूलतर्पणानि च   
अन्ते चतुर्वारं मूलेन ।  
 एवं द्विशती अष्टाविंशत्यधिका तर्पणानाम् ।  
 ततो मध्यमप्रकारवदेव द्विशती षोडशोत्तरा ।  
 एवं चतुश्चत्वारिंशदधिकं चतुःशतं तर्पणानि भवन्ति ।  
 तदुक्तं गणेश्वरविमशीन्याम्----  
                  सर्वाभीष्टप्रदं वक्ष्ये चतुरावृत्तितर्पणम् ॥  
                  एकान्ते विजने रम्ये सर्वेपद्रववजीते ॥  
                  कृतस्नानादिको मन्त्री पूर्ववन्याससंयुतः ।  
                  तडागमध्ये सञ्चिन्त्य पुष्पितं नलिनीवनम् ॥  
                  तस्य मध्ये महापद्मं तरुणादित्यसन्निभम् ।  
                  समुन्नतं सुगन्धाट्यं रमणीयं मनोहरम् ॥  
                  सद्योविकसितं ध्यायेन्मन्त्री पूर्वेक्तमन्त्रवित् ।  
                  शुद्धरजतसोपानपङ्क्त्याभरविमण्डलात् ॥  
                  विनिर्गत्याऽवरुह्याऽथ कणीकामध्यसंस्थितम् ।  
                  इति ध्यात्वा सावरणं महागणपतिं सुधीः ॥  
                  प्रवरैर्गन्धकुसुमैः समभ्यर्च्याऽथ पूर्ववत् ।  
                  निधाय पुष्करमुखं साधकेन्द्रस्य मूर्द्धनि ॥  
                  वर्षन्तं रत्नधाराभिर्ध्यात्वा देवस्य मूर्द्धनि ।  
                  चन्द्रचन्दनकाश्मीरकस्तूरीलोलितैर्जलैः ॥  
                  प्रथमं मूलमन्त्रेण चतुर्वारं प्रतर्प्य च ।  
                  मिथुनानि च षड्विघ्नान् शङ्खपद्मनिधी अपि ॥  
                  स्वस्वबीजादिकैर्मन्त्री स्वाहान्तैश्च चतुश्चतुः ।  
                  मूलमन्त्रं चतुर्वारपूर्वकं तर्पयेत् पृथक् ॥  
                  सम्भूयाऽष्टोत्तरशतं कनिष्ठः स्यादयं क्रमः ।  
                  अथवा मूलमन्त्राद्यैर्व्यस्तैरेतैश्च पूर्ववत् ॥  
                  मन्त्रैर्वा तर्पयेद्विद्वानर्चनोक्तप्रकारतः ।  
                  मध्यक्रमोऽयं सम्भूय द्विशतं षोडशोत्तरम् ॥  
                  अथवा मूलमन्त्रेण चतुर्वारं प्रतर्प्य च ।  
                  पूर्वमन्त्राक्षरैर्मन्त्रैः स्वाहान्तैश्च चतुश्चतुः ॥  
                  मूलमन्त्रं चतुर्वारपूर्वकं सम्प्रतर्प्य च ।  
                  मिथुनादींस्ततः पश्चात् पूर्ववत्सम्प्रतर्पयेत् ॥  
                  भवेत् सम्भूय स चतुश्चत्वारिंशच्चतुःशतम् ।  
                  एवं ज्येष्ठक्रमः प्रोक्तो बुधैरागमपारगैः ॥  
                  एवं सन्तोष्य तत्पश्चात् पूर्ववत् सोपचारकैः ।  
                  सर्वाभीष्टं च सम्प्रार्थ्य प्रणम्योद्वासयेत् सुधीः ॥  
                  य एवं तर्पयेन्नित्यं मण्डलात् सकलं लभेत् ।  
                  अनावृष्ट्यां भये घोरे राजचौराद्युपद्रवे ॥  
                  महाज्वरे विवादे च महादारिद्यसङ्कटे ।  
                  विवाहादिषु कार्येषु सर्वेषु च विशेषतः ॥  
                  एवं वै तर्पणं कुर्यान् मानवेन्द्रः प्रसन्नधीः ।  
                  महागणेश्वरः प्रीतो महासम्पत्करो भवेत् ॥ इति ॥  
      अन्ये तु लक्ष्मीशब्देन शक्तिमत्प्राधान्यमिति वदन्ति ।  
 मन्त्रोद्देशक्रमो विवक्षितः ।  
 तन्मते प्रथमं विंशतिवारं ततोऽष्टाविंशतिमन्त्राक्षरैः तावत्कृत्वो मूलेन एतदन्तं चतुर्वारं मूलेन   
ततश्चतुवींशतिदेवतातर्पणानि ।  
 तावत्कृत्वो मूलतर्पणानि तदन्ते मूलेन चतुर्वारम् ।  
 एवं चतुःशतचतुश्चत्वारिंशत्तर्पणानि भवन्ति ।  
 तदुक्तं रहस्यपटले मूलनारायणीये----  
                  विंशत्सङ्ख्यं तर्पयित्वा तु पूर्वं मान्त्रैर्वर्णैर्वेदवारं द्विठान्तैः ।  
                  मध्ये मध्ये तर्पयेद्विघ्नराजं लक्ष्म्यादीनां तर्पणं चैवमेव ॥ इति ॥  
      अन्यत्रापि----प्रथमं विंशतिवारं मिथुनानां विघ्नषट्शक्तीनाम् ।  
                  प्रत्येकं निधिशक्त्योश्चतुरावृत्या च मूलेन ॥  
                  मूलात्मकवर्णानामेवं सन्तपीते च निशितधिया ।  
                  स चतुश्चत्वारिंशचतुःशतं सङ्ख्यया भवेदेवम् ॥ इति ॥  
      ये तु महागणपतिशब्दं सम्बुद्ध्यन्तमाहुः त एकोनत्रिंशदक्षरतर्पणं तावत्कृत्वो मूलेन   
षडविंशतिमिथुनतर्पणं तावत्कृत्वो मूलान्ते मूलेन चतुर्वारमिति सङ्ख्यापूत्तीमाहुः ।  
 ये तु गणपतिपदं सम्बुध्यन्तमाहुः ते मूलं ४ महागणपतिं ४ मूलं ४ पुष्टिं ४ ततोऽक्षरतर्पणं   
तावन्मूलेन पूर्ववन्मिथुनादितर्पणम् अन्ते मूलेनेति सङ्ख्यापूत्तीमाहुः ।  
 त्रिंशदक्षरे तु अक्षरमूलतर्पणानि अन्ते ४ मूले ४ मूलेनेति २४४ ततो मिथुनाष्टकेनाऽन्ते मूलेनेति ६८ तत   
आमोदादीनामन्ते मूलेनेति १३२ ।  
 एवं सङ्ख्यापूत्तीर्ज्ञेया ।  
 ये तु श्रीमहागणपतिशब्दं सम्बुध्यन्तं वशंशब्दस्य च द्वित्वमाहुः ते द्वात्रिंशदक्षरं तर्पणं तावत्-   
कृत्वो मूलेन बीजपूराद्येकादशभिः ८८ मिथुनचतुष्टयषड्विघ्ननिधिद्वयेन कनिष्ठोक्त- प्रकारेण तावत्कृत्वो   
मूलेनाऽन्ते च चतुर्वारं मूलेनेत्याहुः ।  
 बीजापूरादिमन्त्रास्तु----  
                  बीजापूरं गदा चेक्षुकार्मुकं च त्रिशूलयुक् ।  
                  चक्राब्जपाशोत्पलानि कलमाग्रं विषाणयुक् ॥  
                  ङेन्ताश्च रत्नकलशो हृदन्ताः प्रणवादिकाः ।  
                  गम्बीजाद्यादिकाः पञ्च श्रीबीजाद्यादिकाः पुनः ॥  
                  षड्बीजाद्योऽन्तिमश्चैते वक्ष्यमाणपदादिकाः ।  
                  यथाक्रमं महाविघ्नायुधानां मनवः स्मृताः ॥  
      बीजपूरादयः पञ्च विलोमेन गम्बीजाद्यानि गं ग्लौं क्लीं ह्री� श्रीम्बीजानि आदौ येषां तथा ।  
 पुनः रत्यादयः पञ्चक्रमेण श्रीबीजाद्याः श्रीमित्यादि पञ्चबीजादिकाः ।  
 अन्तिमो रत्नकलशः प्रणवादिषड्बीजाद्य इत्यर्थः ।  
                  मन्त्रकला शक्तिसप्राणत्रिगुणः कालचक्रलयक्षयौ च ।  
                  व्याप्तिरक्तिभूस्वरूपं विद्यात्रैलोक्यमात्मने युक्तम् ॥ इति ॥  
      पद्मपादाचार्यास्त्वन्यथा चतुरावृत्तितर्पणमाहुः ।  
 तद्यथा ।  
 दशधा भिन्नेन मूल- मन्त्रेण बीजपूराद्येकादशभिर्महागणपतिक्षिप्रप्रसादनतदुक्तविघ्नाद्यष्टनामयुतेन   
गणपतय इत्यस्मात् पूर्वं मूलमन्त्रेण चतुवींशतिदेवताश्च एवं पञ्चपञ्चाशद्देवतातर्पणानि तावन्ति मूलेन   
अन्ते चतुर्वारं मूलेनेति चतुःशतं चतुश्चत्वारिंशत् ।  
 प्रयोगसारे तु----अष्टाविंशतिरक्षराणि दशभिर्युक्तं चतुभीः पदैः ।  
                पश्चात् पञ्चरमादिकांश्च गणपान् षट् द्वौ निधी तर्पयेत् ॥  
                प्रत्येकं मनुनाऽमुना च चतुरावृत्त्या विभोर्मस्तके  
                व्यात्वा रत्नमयं महागणपतिं भक्तप्रसन्नं सुधीः ॥ इति ॥ ६०-६१ ॥  
स्मृतिस्थं मांसमौबिन्दुयुक्तं भूबीजमीरितम् ॥ ६२ ॥  
      भूबीजमुद्धरति स्मृतीति ।  
 मांसं लकारः स्मृतिस्थं गकारस्थम् औ स्वरूपं बिन्दुश्च एतद्युक्तः ।  
 तेन ग्लौम् इति ॥ ६२ ॥  
बीजं षट्कोणमध्ये स्फुरदनलपुरे तारगं दिक्षु लक्ष्मीं  
मायाकन्दर्पभूमीस्तदनु रसपुटेष्वालिखेद्बीजषट्कम् ।  
तत्सन्धिष्वङ्गमन्त्रान् वसुदलकमले मूलमन्त्रस्य वर्णान्  
शिष्टान् पत्रेषु विद्वान् विलिखतु गुणशश्चाऽन्त्यमन्त्ये पलाशे ॥६३॥  
आवीतं लिपिभिः क्रमोत्क्रमवशात् पाशाङ्कुशाभ्यामपि  
क्ष्मागेहद्वितयेन वेष्टितमिदं यन्त्रं गणाधीशितुः ।  
लाक्षाकुङ्कुमरोचनामृगमदैर्भूर्जे वरे हेम्नि वा  
संलिख्याऽभिवहन् लभेत सकलैः सम्प्रार्थनीयां श्रियम् ॥ ६४ ॥  
उक्तं महागणपतेवीधानं सुरपूजितम् ।  
सर्वसिद्धिकरं पुंसां समस्तपुरुषार्थदम् ॥ ६५ ॥  
      यन्त्रमाह बीजमिति ।  
 वसुदलकमले अष्टदलपद्मे षट्कोणमध्ये स्फुरदनलपुरे लसत्त्रिकोणे तारगं प्रणवस्यं बीजं   
गणपतिबीजं गमिति लिखेदित्यन्वयः ।  
 दिक्षु त्रिकोणाद्वहिः अग्रादीति ज्ञेयम् ।  
 रसपुटेषु ।  
 षट्सु कोणेषु ।  
 बीजषट्कं मन्त्राद्यम् ।  
 तस्य अग्रादि षट्कोणस्य सन्धिषु अङ्गमन्त्रान् महागणपतेः षडङ्गमन्त्रान् ।  
 पत्रेषु मन्त्रस्य द्वाविंशतिवर्णान् शिष्टान् गुणशस्त्रिशः अन्त्यं वर्णमष्टमे दल एकमेव लिखेत् ।  
 ततः क्रमोत्क्रमलिपिभिर्वेष्टयेत् ।  
 ततः पाशाङ्कुशाभ्यां वेष्टयेत् ।  
 पद्मपादाचार्यैस्तु " अष्ट- पदान्यष्टपत्रे विलिख्य तद्बहिर्वृत्तत्रये मातृकापाशाङ्कुशार्णान् विलिख्य तद्बहि-   
र्भूपुरद्वये पाशमायाबीजे लिखेत् " इत्युक्तम् ।  
 लाक्षा अलक्तकरसः ।  
 कुङ्कुमं काश्मीरजम् ।  
 रोचना गोरोचना ।  
 मृगमदः कस्तूरी ॥ ६३-६५ ॥  
माया विरिपदद्वन्द्वां ततो गणपतिं वदेत् ।  
खङ्गीशपावकौ पश्चाद्वरदान्ते वदेत् पुनः ॥ ६६ ॥  
सर्वलोकं मे पदान्ते वशमानय ठद्वयम् ।  
षड्विंशत्यक्षरो मन्त्रो भजतां सुरपादपः ॥ ६७ ॥  
गणकः स्यादृषिश्छन्दो गायत्रं देवता मनोः ।  
      विरिगणपतिमन्त्रमाह मायेति ।  
 खड्गीशो वः पावको रेफः ।  
 हृल्लेखा बीजं स्वाहा शक्तिः ।  
 केचन वरेत्यादिपञ्चाक्षराणि लोकामिति च हित्वा एकोनविंशत्यक्षर- माहुः ।  
 अस्य निवृच्छन्दः ।  
 अन्यत् पूर्ववत् ।  
 केचन लोकपदे जनपदं पठन्ति ।  
 अन्ये विरीत्यादौ महागणपतिबीजषट्कं प्रयोजयन्ति ॥ ६६-६८ ॥  
विरिविघ्नेश्वरः प्रोक्तो भजतां सर्वकामदः ॥ ६८ ॥  
अन्तःकरणवेदेषु भूतपञ्चविलोचनैः ।  
एवं विभक्तैर्मन्त्रार्णैर्मायाद्यैरङ्गकल्पना ।  
महागणपतेः प्रोक्ते स्थाने मन्त्री विचिन्तयेत् ॥ ६९ ॥  
      षडङ्गमाहान्तरिति ।  
 अन्तःकरणानि चत्वारि वेदाश्चत्वार इषवः पञ्चभूतानि पञ्चलोचन द्वे ।  
 द्वितीयस्य षट्पदैः षडङ्गम् ।  
 तृतीयस्य महागणपति मन्त्रवत् ॥ ६८ ॥  
सिन्दूराभमिभाननं त्रिनयनं हस्तेषु पाशाङ्कुशौ  
      बिभ्राणां मधुमत्कपालमनिशं सार्द्धेन्दुमौलिं भजे ।  
पुष्ट्याश्लिष्टतनुं ध्वजाग्रकरया पद्मोल्लसद्धस्तया  
      तद्योन्याहितपाणिमात्तवसुमत्पात्रोल्लसत् पुष्करम् ॥ ७० ॥  
चतुर्लक्षं जपेन्मन्त्रं तद्दशांशं हुतक्रिया ।  
प्राक्प्रोक्तैरष्टभिर्द्रव्यैस्त्रिमध्वक्तैः समीरिता ॥ ७१ ॥  
पूर्वेक्ते पूजयेत् पीठे तीव्रादिनवशक्तिके ।  
मूलेन मूत्तीं सङ्कल्प्या तत्रावाह्याऽर्चयेद्विभुम् ॥ ७२ ॥  
      पुष्करं करिहस्ताग्रम् ।  
 ध्याने तु दक्षे पाशः वामे अङ्कुशः अधोदक्षे मधुमत्कपालम् अधोवामः प्रियायोन्याहितः ।  
 तद्वत् पुष्टिरपि चतुर्भुजा ।  
 तत्र दक्ष- वामयोः पद्मे ।  
 पद्मोल्लसद्धस्तयेत्यत्र पद्माभ्याम् उल्लसन्तौ हस्तौ यस्याः सा तथेति विग्रहः ।  
 अधोदक्षिणेन प्रियस्याश्लेषः अधोवामेन तद्ध्वजाग्रस्पृगिति सम्प्रदायविदः ।  
 कश्चित्तु पुष्टिं द्विहस्तामेवाह ।  
 एकहस्ते पद्मं द्वितीयहस्तो ध्वजाग्रस्पृगिति ।  
 तन्मते आश्लेषो नाम निकटत्वं न तु हस्तेनालिङ्गनमिति ।  
 द्वितीयमन्त्रेऽपि इदमेव ध्यानम् ।  
 तृतीयमन्त्रे तु----  
            बीजापूरगदे शरासनमरिं मालां च दक्षैः करै-  
                  र्वामैर्बाणसपाशकोत्पलरदान् रत्नाढ्यकुम्भं दधत् ।  
            सिन्दूरारुणविग्रहस्त्रिनयनो योन्यस्तशुण्डो गणः  
                  सल्लिङ्गाहितपाणिमम्बुजकरां पुष्टिं वहन् वोऽवतात् ॥  
      पूजादिकं त्रयाणां समानम् ॥ ७०-७२ ॥  
मिथुनावृत्तिराद्या स्यादामोदाद्यैदीगम्बरैः ।  
द्वितीयाऽङ्गैस्तृतीया स्याच्चतुर्थी मातृभिः स्मृता ॥ ७३ ॥  
पञ्चमी लोकपालैः स्यात् षष्ठी वज्रादिभिः स्मृता ।  
इति सिद्धमनुर्मन्त्री प्रफुल्लैः सरसीरुहैः ॥ ७४ ॥  
जुहुयाद्वशगाः सर्वे तण्डुलैस्तिलमिश्रितैः ।  
हुत्वा श्रियमवाप्नोति मोदकैराज्यलोलितैः ।  
हुत्वा विजयमाप्नोति पाथीवो युद्धभूमिषु ॥ ७५ ॥  
      पूर्वेक्त इति महागणपतिपूजायन्त्रे ।  
 तीव्रादिनवशक्तिक इत्यनेन पीठमन्त्रस्य मायादित्वमुक्तम् ॥ ७३-७५ ॥  
मधुत्रयेण हवनं वशं नयति पाथीवान् ।  
भक्ष्यभोज्यादिकं सर्वं हुत्वाऽभीष्टानि साधयेत् ॥ ७६ ॥  
      मधुत्रयेण पयोमधुघृतेन ।  
 भक्ष्यभोज्यादिकमिति ।  
 भक्ष्यं लड्डुकादि ।  
 भोज्यमन्त्रादि ।  
 आदिशब्देन लेह्यचोष्यादिकं गृह्यते ।  
 तत्र लेह्यं रसालादि ।  
 तल्लक्षणं सूपशास्त्रे----  
      अर्द्धाढकं सुचिरपर्युषितस्य दघ्नः खण्डस्य षोडश पलानि शशिप्रभस्य ।  
      सपीः पलं मधु पलं मरिचं द्विकर्षं शुण्ठीपलार्द्धमपि चार्द्धपलं चतुर्णाम् ॥  
      शक्लोपले ललनया मृदुपाणिघृष्टा कर्पूरपूरसुरभीकृतभाण्डसंस्था ।  
      एषा वृकोदरकृता सरसा रसाला या स्वादिता भगवता मधुसूदनेन ॥ इति ।  
      चतुर्णां त्वगेलापत्रकेसराणाम् अर्द्धपलमिति मिलित्वा ।  
 तन्त्रान्तरोक्तमस्य यन्त्रं लिख्यते ।  
            वक्ष्ये महासिद्धिकरं हि यन्त्रं भूर्जस्य पत्रे पशुरोचनाक्तैः ।  
            दूर्वाङ्कुरैर्भूगृहयुग्मशक्तौ संलिख्य साध्यं विरिसम्पुटं च ॥  
             कोणेषु मन्त्रं श्रुतिशोऽवशिष्टं तेनापि नाम्नाऽप्यथ वेष्टयित्वा ।  
            संलिख्य यन्त्रं च गणाधिराजमावाह्य चाभ्यर्च्य च गन्धपुष्पैः ॥  
            सञ्जप्य तद्धारणतश्च नित्यं वशं प्रयात्यस्य जगत् समस्तम् ॥ इति ।  
      प्रथममन्त्रे श्रुतिश इति त्रिशः ।  
 अन्त्यकोणे द्वयम् ।  
 द्वितीयमन्त्रे श्रुतिः कर्णस्तेन द्विश इत्यर्थः ।  
 तदुक्तम्----  
              वकाररेफावपि लोचनाढ्यौ पुनस्तथोद्धृत्य गणात्पतीति ।  
              सर्वं समुच्चार्य च मे वशः स्यात् मकारमायुक्तमतो नयेति ॥  
      शब्दाच्छिरः स्यात् ।  
 इति ।  
 तृतीयमन्त्रे श्रुतिशश्चतुर्द्धा ।  
 अत्र मध्यगतशक्तिस्तु मन्त्रबाह्या ।  
 अन्त्ये दले एकमक्षरं लिखेत् ॥ ७६ ॥  
शक्तिरुद्धं निजं बीजं महागणपतिं वदेत् ।  
ङेऽन्तमग्निवधूः प्रोक्तो मन्त्रोऽयं द्वादशाक्षरः ॥ ७७ ॥  
गणकः स्यादृषिश्छन्दो गायत्री निवृदादिका ।  
उदिता देवता तन्त्रे नाम्ना शक्तिगणाधिपः ।  
व्यस्तैः समस्तैर्मन्त्रस्य पदैरङ्गानि कल्पयेत् ॥ ७८ ॥  
      शक्तिगणपतिमन्त्रमाह शक्तीति ।  
 निजं बीजं गम् ।  
 डेऽन्तमित्यस्य पश्चात्तनेन सम्बन्धः ।  
 ह्री� गं ह्री� महागणपतये स्वाहा ।  
 गं बीजं स्वाहा शक्तिः ।  
 व्यस्तैरिति ।  
 मन्त्रस्य पञ्चभिः पदैः पञ्चाङ्गानि सर्वेण षष्ठम् ॥ ७७-७८ ॥  
मुक्तागौरं मदगजमुखं चन्द्रचूडं त्रिनेत्रं  
      हस्तैः स्वीयैर्दधतमरविन्दाङ्कुशौ रत्नकुम्भम् ।  
अङ्कस्थायाः सरसिजरुचः स्वध्वजालम्बिपाणे-  
      र्देव्या योनौ विनिहितकरं रत्नमौलिं भजामः ॥ ७९ ॥  
लक्षमेकं जपेन्मन्त्रमपूपैस्तद्दशांशतः ।  
जुहुयादचीते वह्नौ दिनशो देवमर्चयेत् ॥ ८० ॥  
प्राक्प्रोक्ते पूजयेत्पीठे प्रागुक्तेनैव वर्त्मना ।  
हुत्वेक्षुखण्डैर्मतिमान् राज्यश्रियमवाप्नुयात् ॥ ८१ ॥  
नारिकेलफलैस्तद्वद्रम्भापक्वफलैस्ततः ।  
वशयत्यखिलं लोकं पृथुकैः शर्करान्वितैः ॥ ८२ ॥  
वशं नयति राजानं सक्तुभिर्ब्राह्मणान् शुभैः ।  
घृतहोमेन धनवान् जायते नात्र संशयः ॥ ८३ ॥  
      ध्याने तु ऊर्द्धयोर्दक्षवामयोराद्ये ।  
 अधोदक्षे रत्नकुम्भः अधोवामो देवीयोनिस्थः।  
 शुण्डादण्डस्तु रत्नकुम्भोपरीति सम्प्रदायः ।  
 सरसिजेन दक्षहस्तस्थितेन रुक्यस्याः सा तथा ।  
 तद्वामो ध्वजाग्रस्पृक् ।  
 प्रागुक्तेनेत्यव्यवहितेन ॥ ७९-८३ ॥  
शक्त्या रुद्धं निजं बीजं वशमानय ठद्वयम् ।  
ताराद्यो मनुराख्यातो रुद्रसङ्ख्याक्षरान्वितः ॥ ८४ ॥  
      मन्त्रान्तरमाह शक्त्येति ।  
 रुद्रेत्येकादशः ।  
 ॐ ह्री� गं ह्री� वशमानय स्वाहा ।  
 गं बीजं स्वाहा शक्तिः ॥ ८४ ॥  
ऋष्याद्याः पूर्वमुक्ताः स्युरङ्गं मन्त्रपदैर्भवेत् ।  
एकेनादौ त्रिभिर्द्वाभ्यां त्रिभिर्द्वाभ्यामनन्तरम् ।  
समस्तेनाऽस्त्रमाख्यातम् अङ्गकॢप्तिरियं मता ॥ ८५ ॥  
      पूर्वमित्यव्यवहितम् ।  
 पदान्येवाहम् एकेनेति ॥ ८५ ॥  
हस्तैबीभ्रतमिक्षुदण्डवरदौ पाशाङ्कुशौ पुष्कर-  
      स्पृष्टस्वप्रमदावराङ्गमनयाऽऽश्लिष्टं ध्वजाग्रस्पृशा ।  
श्यामाङ्ग्या विधृताब्जया त्रिनयनं चन्द्रार्द्धचूडं जवा  
      रक्तं हस्तिमुखं स्मरामि सततं भोगातिलोलं विभुम् ॥ ८६ ॥  
लक्षत्रयं जपेन्मन्त्रमिक्षुखण्डैर्दशांशतः ।  
अपूपैराज्ययुक्तैर्वा जुहुयान्मन्त्रसिद्धये ॥ ८७ ॥  
स्वगुरुं धनधान्याद्यैः प्रीणयेत् प्रीतमानसः ।  
पूजा पूर्ववदादिष्टा ततः काम्यानि साधयेत् ॥ ८८ ॥  
हुत्वाऽपूपैस्त्रिमध्वक्तैर्वशयेद् भुवि पाथीवान् ।  
चतुर्थ्यां नारिकेलेन महतीं श्रियमश्नुते ॥ ८९ ॥  
लवणैर्मधुसंयुक्तैर्वशयेद्वनिताजनम् ।  
      ध्याने तु वामाधस्ताद्वामोर्ध्वपर्यन्तम् ।  
 देवीध्यानं विरिगणपतिध्यानोक्तं ज्ञेयम् ।  
 पूर्ववदिति विरिगणपतिवदित्यर्थः ॥ ८६-९० ॥  
संवर्त्तको नेत्रयुतः पार्श्वे वह्नयासनस्थितः ॥ ९० ॥  
प्रसादनाय हृन्मन्त्रः स्वबीजाद्यो दशाक्षरः ।  
गणको मुनिरस्य स्याद्विराट् छन्द उदाहृतम् ॥ ९१ ॥  
क्षिप्रप्रसादनो विघ्नो देवताऽस्य समीरिता ।  
दीर्घयुक्तेन बीजेन षडङ्गानि प्रकल्पयेत् ॥ ९२ ॥  
      क्षिप्रप्रसादमन्त्रमाह संवर्त्तक इति ।  
 संवर्त्तः क्षः नेत्रमिकारः तद्युतः ।  
 पार्श्वः पकारो वह्न्यासनो रेफासनः ।  
 स्वबीजाद्यो गमिति बीजाद्यः गं क्षिप्रप्रसादनाय नमः ।  
 श्रीबीजाद्य इति केचित् ।  
 गं बीजम् आयेति शक्तिः ।  
 दीर्घयुक्तेन बीजेनेति आदि-  
बीजेन ॥ ९०-९२ ॥  
      पाशाङ्कुशौ कल्पलतां विषाणं  
            दधत् स्वशुण्डाहितबीजपूरः ।  
      रक्तस्त्रिनेत्रस्तरुणेन्दुमौलि-  
            र्हारोज्ज्वलो हस्तिमुखोऽवताद्वः ॥ ९३ ॥  
      पाशेति ।  
 विषाणं दन्तम् ।  
 आयुधध्यानं दक्षाद्यूर्द्धयोराद्ये तदधस्थयोरन्त्ये वामोर्द्धादि वामाधस्तनं यावत् ।  
 इत्येके ॥ ९३ ॥  
लक्षं जपेज्जपस्याऽन्ते जुहुयादयुतं तिलैः ।  
समधुत्रितयैर्द्रव्यैरथवाऽष्टाभिरीरितैः ॥ ९४ ॥  
      समधुत्रितयैः पयोमधुघृतसहितैरिति तिलविशेषणम् ।  
   तदुक्तमाचार्यैः---- अथ तिलैरयुतं त्रिमधुरसिक्तैर्जुहुयात् ।  
 इति ।  
      मधुरत्रितयैरिति पाठे मधुरस्य त्रितयं येष्विति बहुव्रीहिणा नेयम् ॥ ९४ ॥  
एकाक्षरोदिते पीठे वक्ष्यमाणेन वर्त्मना ।  
पूजयेद्गन्धपुष्पाद्यैर्धूपदीपैर्गजाननम् ॥ ९५ ॥  
अङ्गानि पूर्वमभ्यर्च्य विघ्नानष्टौ यजेत्ततः ।  
विघ्नं विनायकं वीरं शूरं वरदसञ्ज्ञकम् ॥ ९६ ॥  
इभवक्त्रं चैकदन्तं लम्बोदरमनन्तरम् ।  
पत्राग्रेष्वर्चयेत्पश्चाद् ब्राह्म्याद्यास्तदनन्तरम् ॥ ९७ ॥  
लोकपालांस्तदस्त्राणि विघ्नपूजा समीरिता ।  
आज्यान्नैर्जुहुयान्नित्यमन्नवान् वत्सराद्भवेत् ॥ ९८ ॥  
पायसान्नेन महतीं श्रियमाप्नोति मानवः ।  
आज्यहोमेन वशयेत्प्राणिनः सकलान् सुधीः ॥ ९९ ॥  
नारिकेलफलं पक्वं लोष्टचर्मसमन्वितम् ।  
जुहुयात् प्रत्यहं मन्त्री मण्डलात् सिद्धिमाप्नुयात् ॥ १०० ॥  
      लोष्टशब्देन अन्तर्वत्तीनारिकेलोपरिभागः तदुपरिभागः त्वग्लक्षणः चर्मशब्द- वाच्यः ।  
 अष्टधा नारिकेलमित्यस्यापवादः ।  
 विधिनाऽमुनेत्यष्टद्रव्यहोमेन ॥ १०० ॥  
जुहुयादष्टभिर्द्रव्यैर्मधुरत्रयसंयुतैः ।  
वशयेत्पाथीवान् सर्वान् तत्पत्नीवीधिनाऽमुना ॥ १०१ ॥  
दिनादिषु चतुश्चत्वारिंशद्वारैः शुभोदकैः ।  
तर्पयेद्विघ्नराजस्य मस्तके श्रीप्रसिद्धये ॥ १०२ ॥  
      शुभोदकैरिति अमृतरूपैर्जलैरित्यर्थः ॥ १०१-१०२ ॥  
पाशाङ्कुशौ कल्पलतां स्वदन्तं  
            करैर्वहन्तं कनकाद्रिकान्तम् ।  
सोपानपङ्क्त्या दिननाथविम्बा-  
            दायान्तमम्भोजगतं विचिन्त्य ॥ १०३ ॥  
प्रागुक्तमन्त्रसम्प्रोक्तान् प्रयोगान् मनुनाऽमुना ।  
तैरस्मिन्नथवा प्रोक्तान् कुर्यान्मन्त्री विधानवित् ॥ १०४ ॥  
      तर्पणे तु ध्यानविशेषमाह पाशेति ।  
 सोपानपङ्क्त्या राजतया ।  
 दिननाथविम्बात् सूर्यमण्डलात् ।  
 आयान्तं जले इति शेषः ।  
 अम्भोजगतं जलस्थकल्पिताम्भोजगतं गणपितं साध्यर्मूध्नि पुष्करं दत्वा स्थितं विचिन्त्य ।  
 एवं ध्यानं कृत्वेत्यर्थः ।  
 विघ्नराजस्य मस्तके श्रीप्रसिद्धये शुभोदकैस्तर्पयेदिति सम्बन्धः ।  
        तदुक्तम्---- विम्बादम्बुदवत् समेत्य सवितुः सोपानकै राजतैस्-  
                  तोये तोयजविष्टरैर्धृतलतादन्तं सपाशाङ्कुशम् ।  
                  नासां साध्यनृके निधाय सुधया तद्रन्धनिर्यातया  
                  सिञ्चन्तं पुनरन्वहं गणपतिं स्मृत्वाऽमृतैस्तर्पयेत् ॥ इति ॥  
अथ यन्त्रद्वयम्----नामषट्कोणके बीजमध्ये लिखेद्वेष्टयित्वाऽमुनाऽथाङ्गमन्त्रैस्ततः ।  
            अष्टपत्रे स्वरान् केसरे युग्मशः क्ष्यादिवर्णान्विहीनान् लिखाद्यादिकैः ॥  
             अग्रतो लिख्य गायत्रिवर्णांस्त्रिशो बाह्यतः कादिभिर्वेष्टयित्वा बहिः ।  
             भूपुरद्वन्द्वके भूमिबीजं लिखेद्यन्त्रमेतन्मतं सिद्धिसम्पत्प्रदम् ॥ इति ॥  
            अथातो महायन्त्रराजं प्रवक्ष्ये पशोः रोचनासिक्तदूर्वाङ्कुरेण ।  
            लिखेत् पञ्चपत्रे दशारं सरोजं गणेशस्य बीजं तु तारोदरे तु ॥  
            ततस्तस्य मध्ये तु रक्षेति नाम्रा दशैतेषु मन्त्रांश्च मन्त्रं लिखेच्च ।  
            ततो बाह्यतः पाशवर्णाङ्कुशार्णौ लिखित्वा बहिः शक्रविम्बद्वयं तत् ।  
            लिखित्वा तथा तं गणेशानमस्मिन् समभ्यर्च्य गन्धादिभिः पुष्पजातैः ॥  
            भुजे कण्ठदेशे वहेत् सर्वरक्षा ततो मङ्गलं नाऽन्यदस्तीह किञ्चित् ॥ इति ।  
         उक्तञ्च---- क्षिप्रप्रसादनः पूर्वे महागणपतिः परम् ।  
                  विघ्नो विनायको वीरः शूरो वरद एव च ॥  
                  इभवक्त्रश्चैकदन्तस्तथा हस्तिमुखः स्मृतः ।  
                  ङेऽन्ता नमोऽन्ता मन्त्राः स्युरेतैस्तर्पणहोमतः ॥  
                  साधयेदीप्सितं मन्त्री ।  
 इति ।  
      तत्कल्पान्मन्त्रमिति मूलं युग्मशः पञ्चपत्रे ॥ १०३-१०४ ॥  
  पञ्चान्तको बिन्दुयुतो वामकर्णविभूषितः ।  
  तारादिहृदयान्तोऽयं हेरम्बमनुरीरितः ॥ १०५ ॥  
  चतुर्वर्णात्मको नॄणां चतुर्वर्गफलप्रदः ।  
  षड्दीर्घभाजा बीजेन षडङ्गानि समाचरेत् ॥ १०६ ॥  
      हेरम्बमनुमाह पञ्चान्तक इति ।  
 पञ्चान्तको गः वामकर्ण ऊकारः ।  
 ॐ गूं नमः ।  
 गणक ऋषिर्गायत्री छन्दः हेरम्बगणपतिर्देवता ।  
 गकारो बीजं बिन्दुः शक्तिः ।  
 बीजेनेति ।  
 एतन्मन्त्रोक्तेन ॥ १०५-१०६ ॥  
मुक्ताकाञ्चननीलकुन्दघुसृणच्छायैस्त्रिनेत्रान्वितै-  
र्नागास्यैर्हरिवाहनं शशिधरं हेरम्बमर्कप्रभम् ।  
दृप्तं दानमभीतिमोदकरदान् टङ्कं शिरोऽक्षात्मिकां  
मालां मुद्गरमङ्कुशं त्रिशिखकं दोभीर्दधानं भजे ॥ १०७ ॥  
      मुक्तेति ।  
 घुसृणं कुङ्कुमम् ।  
 ऊर्द्धादिमुक्तादिवर्णाः ।  
 नागास्यैर्हस्तिमुखैरुप- लक्षितम् ।  
 हरिः सिंहः ।  
 टङ्कं परशुम् ।  
 त्रिशिखं त्रिशूलम् ।  
 क्वचिदङ्कुशं च त्रिशिखमिति पाठः ।  
 तत्र ह्रेत्राष्टासंयुता व्यस्तेत्यनेन चकारस्य लघुता ।  
 अतीब्रप्रयत्नो- च्चारणेन ।  
 तेन न छन्दोभङ्गः ।  
 आयुधध्यानं दक्षवामयोरधस्थयोः वराभये तदूर्ध्वेर्ध्वस्थयोरन्यानि एवमन्तम् ।  
 क्वचिद् दृप्तमित्यत्र कुम्भमिति पाठः ।  
 तदा कुम्भः शुण्डाग्रे ।  
 दृप्तमिति पाठे तु मोदकोपरि शुण्डादण्ड इति ज्ञेयम् ।  
 केचिन् मुद्गरमित्यत्र पन्नगमिति पठन्ति ।  
 तदुक्तम्----  
            वन्दे दोभीर्दधानं जपवलयभुजे साङ्कुशे मोदकाभी-  
                  टङ्कानुद्यत्कपालं भुजगवररदान् स्वर्णकुम्भाढ्यशुण्डम् ।  
            सिंहस्थं पञ्चवक्त्रं त्रिनयनमरुणं दिव्यवस्त्रोरुभूषं  
                   हेरम्बाख्यं महान्तं गणपतिमखिलस्वार्थदं प्रार्थयेऽहम् ॥इति॥१०७॥  
 लक्षत्रयं जपेन्मन्त्रं दशांशं जुहुयात्तिलैः ।  
 तीव्रादिपूजिते पीठे देवं हेरम्बमर्चयेत् ॥ १०८ ॥  
      तीव्रादिपूजित इत्यनेन पीठमन्त्रस्याऽन्यत्वं सूचयति ॥ १०८ ॥  
प्रणवः कवचद्वन्द्वं महासिंहाय गां ततः ।  
हेरम्बेति पदं पश्चादासनाय हृदन्वितः ॥ १०९ ॥  
      तमेवाह प्रणव इति ।  
 कवचद्वन्द्वं हुं हुम् ।  
 गामिति स्वरूपम् ॥ १०९ ॥  
अयमासनमन्त्रः स्यात्प्रदद्यादमुनाऽऽसनम् ।  
तारादिविघ्नबीजेन मूत्तीं तस्य प्रकल्पयेत् ।  
आवाह्य पूजयेत् तस्यामङ्गावरणसंयुतम् ॥ ११० ॥  
बाह्ये लोकेश्वराः पूज्या वज्रादीनि ततः परम् ।  
एवमभ्यर्चयेन्नित्यं साधयेत् स्वमनीषितान् ॥ १११ ॥  
      तारादीति ।  
 नमो रहितेन मूलमन्त्रेणेत्यर्थः ॥ ११०-१११ ॥  
मोदकैर्जुहुयात् षष्ठ्यामष्टम्यां कृशरैस्तथा ।  
चतुर्दशीदिनेऽपूपैर्जुहुयाद्वाञ्छिताप्तये ॥ ११२ ॥  
एभिर्द्रव्यैः प्रजुहुयान्मन्त्री पर्वदिनेष्वपि ।  
साधयेत्सकलान् कामान् प्रयत्नेनैव साधकः ॥ ११३ ॥  
      षष्ठ्यामित्युभयत्र पक्षे ।  
 एवमग्रेऽपि ।  
 कृशरैमीश्रैस्तिलतण्डुलैः ।  
 एभिर्मेदक- कृशरापूपैः ।  
 पर्वदिने पूणीमामावस्ययोः ॥ ११२-११३ ॥  
अम्भोजं प्रथमं लिखेद्वसुदलं मध्ये स्वबीजान्तरे  
साध्याख्यां बहिरङ्गमन्त्रविलसत्किञ्जल्कसंशोभितम् ।  
पत्राणामुदरे विभज्य मुनिशो मालामनुं शेषितान्  
षड्वर्णांश्चरमे दले परिवृतं शक्त्या शकारेण च ॥ ११४ ॥  
      धारणयन्त्रमाह अम्भोजमिति ।  
 मध्ये अष्टदलकणीकायाम् ।  
 स्वबीजान्तरे एतन्मन्त्रबीजमध्ये ।  
 साध्याख्यां साधककर्मसहितामिति ज्ञेयम् ।  
 बहिरिति कणीकायाः।  
 अङ्गमन्त्रेति ।  
 पूजावदग्रे नेत्रम् ।  
 मुनिशः सप्तधा ।  
 मालामनुं वक्ष्यमाणम् ।  
 चरमे अष्टमे ।  
 शक्त्या शकारेण चेत्यावृत्तिद्वयम् ॥ ११४ ॥  
रोचनामदकाश्मीरैर्भूर्जपत्रे विलिख्य तत् ।  
वेष्टितं श्वेतसूत्रेण लोहैस्त्रिभिरपि क्रमात् ।  
धारयेद्बाहुना यन्त्रं सर्वान् कामानवाप्नुयात् ॥ ११५ ॥  
      मदो गजमदः ।  
 त्रिभिर्लेहैः ।  
 षष्ठपटलोक्तैः ।  
 क्रमादिति ।  
 ताम्ररजत-  
सुवर्णैः ॥ ११५ ॥  
शक्त्यङ्कुशं ध्रुवान्ते स्यात् स्वबीजं हृदयं ततः ।  
सर्वविघ्नाधिपायाऽन्ते ङेऽन्तं सर्वार्थसिद्धिदम् ॥ ११६ ॥  
प्रवदेत् सर्वदुःखप्रशमनायपदं ततः ।  
एह्येहि भगवन् सर्वा आपदः स्तम्भयद्वयम् ॥ ११७ ॥  
भुवनेशीं स्वबीजं गां नतिः पावकवल्लभा ।  
पुनरङ्कुशमायान्तं पञ्चपञ्चाशदक्षरः ॥ ११८ ॥  
मालामन्त्रोऽयममुना प्रयोगान् साधयेत् सुधीः ।  
      मालामन्त्रमाह शक्तीति ।  
 स्वबीजं मन्त्रस्थबीजम् ।  
 भुवनेशीस्वबीजं भुवनेश्याः स्वस्य च बीजं ह्री� गू� ।  
 गामिति स्वरूपम् ।  
 पञ्चपञ्चाशदक्षर इत्युक्तेः शमनाय एह्येहीति न सन्धिः ।  
 ॐ ह्री� क्रों गूं नमः सव्रविघ्नाधिपाय सर्वार्थसिद्धिदाय सव्रदुःखप्रशमनाय एह्येहि भगवन् सर्वा   
आपदः स्तम्भय सतम्भय ह्री� गूं गां नम् स्वाहा क्रों ह्री� ।  
 अमुना प्रयोगान् साधयेदित्यनेनास्य स्वातन्त्र्येण मन्त्रत्वमप्युक्तम् ।  
 तद्विधानं यथा ।  
 अस्य अमितं छन्दः हेरम्बगणपतिवत् सर्वं ज्ञेयम् ॥ ११६-११९ ॥  
तारं खड्गीश्वरः कूर्मे निःस्वरो णान्त ईरितः ॥ ११९ ॥  
भुवे नतिः सप्तवर्णः सुब्रह्मण्यात्मको मनुः ।  
वह्निबीजेन षड्दीर्घयुक्तेनाऽङ्गक्रिया मता ॥ १२० ॥  
      सुब्रह्मण्यमन्त्रमाह तारमिति ।  
 खड्गीशो वः कूर्मश्चकारः ।  
 निस्वरः स्वरहीनो व्यञ्जनमिति यावत् ।  
 णान्तः तः ।  
 भुवे स्वरूपम् ।  
 अत्र सन्धौ तकारे दकार इति ज्ञेयम्।  
         तदुक्तं प्रयोगसारे---- वचद्भुवे नमो मन्त्रः सुब्रह्मण्याधिदैवतः ।  
 इति ।  
            नारायणीये तु---- तारं वचन्नाभिजले शिवयोनियुते नमः ।  
 इति ।  
      अग्निगायत्र्यौ ऋषिछन्दसी ।  
 प्रणवो बीजं वकारः शक्तिः ।  
 केचन प्रणवपुटितमाहुः ।  
 अन्ये तु मायाद्यमाहुः ।  
         तदुक्तं प्रयोगसारे---- प्रशस्तः प्रणवाद्यन्तःशक्तिपूर्वं परे जगुः ।  
 इति ।  
      वह्निबीजेनेति रेफेण ॥ ११९-१२० ॥  
सिन्दूरारुणकान्तिमिन्दुवदनं केयूरहारादिभि-  
दीव्यैराभरणैवीभूषिततनुं स्वर्गस्य सौख्यप्रदम् ।  
अम्भोजाभयशक्तिकुक्कुटधरं रक्ताङ्गरागांशुकं  
सुब्रह्मण्यमुपास्महे प्रणमतां भीतिप्रणाशोद्यतम् ॥ १२१ ॥  
लक्षमेकं जपेन्मन्त्रं साज्येन हविषा ततः ।  
दशांशं जुहुयादन्ते ब्राह्मणानपि भोजयेत् ॥ १२२ ॥  
      ध्यानं तु दक्षाद्यूर्ध्वयोराद्ये तदधस्थयोरन्त्ये ।  
 सुब्रह्मण्य इति कात्तीकेयनाम ।  
 तदुक्तं हयशीर्षपञ्चरात्रे----  
                  अभयं वामहस्तेस्यादम्भोजं दक्षिणे करे ।  
                  कुक्कुटं वामहस्ते तु शक्तिं दक्षिणतो न्यसेत् ॥  
            चतुर्भुजः समाख्यात एकवक्त्रोऽग्निजस्त्वयम् ।  
 इति ॥ १२१-१२२ ॥  
धर्मादिकल्पिते पीठे वह्निमण्डलपश्चिमे ।  
पूजयेद्विधिना देवमुपचारैर्यथोदितैः ॥ १२३ ॥  
      वह्निमण्डलपश्चिम इति ।  
 अनेन चतुर्थपटलोक्तवह्निमण्डलान्तमेव पूजा ।  
 पीठ- शक्तिपीठपूजा नास्ति ।  
 अन्यथा वह्निमण्डलपश्चिम इति न वदेत् ।  
 चतुर्थपटल एवोक्तत्वात् ॥ १२३ ॥  
केसरेष्वङ्गपूजा स्यात्पत्रमध्यगतानिमान् ।  
जयन्ताख्यमग्निवेश्यं कृत्तिकापुत्रसञ्ज्ञकम् ॥ १२४ ॥  
अनन्तरं भूतपतिं सेनान्यं गुहसञ्ज्ञकम् ।  
हेमशूलं विशालाक्षं शक्तिवज्र(शूल)करान् यजेत् ॥१२५॥  
दिग्दलाग्रेषु पूर्वादि देवसेनापतिं पुनः ।  
विद्यां मेधां ततो वज्रं कोणस्थान् शक्तिकुक्कुटौ ॥ १२६॥  
मयूरं द्वीपमभ्यर्चेद् बाह्ये लोकेश्वरान् पुनः ।  
अस्त्राणि तेषामन्ते स्युः सुब्रह्मण्यार्चनेरिता ॥ १२७ ॥  
स्वादुभिर्भक्ष्यभोज्याद्यैः षष्ठ्यां सम्प्रीणयेद्विभुम् ।  
पूजयेद्देवताबुद्ध्या कुमारान् ब्रह्मचारिणः ॥ १२८ ॥  
सन्तानं विजयं वीर्यं रक्षामायुः श्रियं यशः ।  
प्रदद्यात् साधकस्याशु सुब्रह्मण्यः सुराचीतः॥ १२९ ॥  
      विधिनेत्युक्तं विधिमाह केसरेष्विति ।  
      तस्य नैवेद्यांशदानं धूर्त्तसेनाय ॥ १२४-१२९ ॥  
जपतर्पणपूजादौ विघ्नेशं सर्वसिद्धिदम् ।  
प्रीणयेदनया स्तुत्या प्राप्तये सर्वसम्पदाम् ॥ १३० ॥  
ओङ्ङ्कारमाद्यं प्रवदन्ति सन्तो  
            वाचः श्रुतीनामपि यं गृणन्ति ।  
गजाननं देवगणानताङ्घिरं  
            भजेऽहमर्द्धेन्दुकृतावतंसम् ॥ १३१ ॥  
      गणेशस्तुतिमारभते ओङ्कारमिति ।  
 अपिभीन्नक्रमः ।  
 सन्तः यं श्रुतीनामाद्यम् ओङ्कारं वाचोऽप्याद्यं गृणन्ति ।  
 शब्दब्रह्मस्वरूपमिति यावत् ॥ १३०-१३१ ॥  
पादारविन्दार्चनतत्पराणां  
            संसारदावानलभङ्गदक्षम् ।  
निरन्तरं निर्गतदानतोयैस् -  
            तं नौमि विघ्नेश्वरमम्बुदाभम् ॥ १३२ ॥  
कृताङ्गरागं नवकुङ्कुमेन  
            मत्तालिमालां मदपङ्कलग्नाम् ।  
निवारयन्तं निजकर्णतालैः  
            को विस्मरेत् पुत्रमनङ्गशत्रोः ॥ १३३ ॥  
शम्भोर्जटाजूटनिवासिगङ्गा-  
            जलं समादाय कराम्बुजेन ।  
लीलाभिराराच्छिवमर्चयन्तं  
            गजाननं भक्तियुता भजन्ति ॥ १३४ ॥  
      कराम्बुजेन शुण्डाग्रेण ।  
 आरात् समीपे ।  
 भक्तियुता भजन्ति इत्यत्र तं शरणं भजामि इत्यपि क्वचित् पाठः ॥ १३२-१३४ ॥  
कुमारभुक्तौ पुनरात्महेतोः  
            पयोधरौ पर्वतराजपुत्र्याः ।  
प्रक्षालयन्तं करशीकरेण  
            मौग्ध्येन तं नागमुखं भजामि ॥ १३५ ॥  
      मौग्ध्येनेति ।  
 देवीस्तनौ सदानुच्छिष्टाविति भावः ॥ १३५ ॥  
त्वया समुद्धृत्य गजास्य हस्तं  
            ये शीकराः पुष्कररन्ध्रमुक्ताः ।  
व्योमाङ्गणे ते विचरन्ति ताराः  
            कालात्मना मौक्तिकतुल्यभासः ॥ १३६ ॥  
      भो गजास्य कालात्मना त्वया हस्तमुद्धृत्य ये शीकराः पुष्कररन्ध्रमुक्ताः ।  
 पुष्करं करिहस्ताग्र इति नामलिङ्गानुशासने ।  
 ते तारा विचरन्तीति गम्योत्प्रेक्षा शीकरा न भवन्ति ।  
 तारा इत्युत्प्रेक्षा इत्यर्थः ॥ १३६ ॥  
क्रीडारते वारिनिधी गजास्ये  
            वेलामतिक्रामति वारिपूरे ।  
कल्पावसानं प्रविचिन्त्य देवाः  
            कैलासनाथं स्तुतिभिः स्तुवन्ति ॥ १३७ ॥  
      स्तुवन्तीति अन्यकृतः कल्पावसाने न्यस्य स्तुत्यसङ्गतिरित्यलङ्कारः ।  
 वस्तुतस्तु अनन्यनिवारणीयत्वेन तत्स्तुतिः ॥ १३७ ॥  
नागानने नागकृतोत्तरीये  
            क्रीडारते देवकुमारसङ्घैः ।  
त्वयि क्षणं कालगतिं विहाय  
            तौ प्रापतुः कन्दुकताभनेन्दू ॥ १३८ ॥  
      नागकृतोत्तरीये सर्पेत्तरीये त्वयि क्रीडारत इति सम्बन्धः ।  
 कालगतिं कालपारवश्यं त्यक्त्वा ॥ १३८ ॥  
मदोल्लसत्पञ्चमुखैरजस्र-  
            मध्यापयन्तं सकलागमार्थान् ।  
देवानृषीन् भक्तजनैकमित्रं  
            हेरम्बमर्कारुणमाश्रयामि ॥ १३९ ॥  
पादाम्बुजाभ्यामतिवामनाभ्यां  
            कृतार्थयन्तं कृपया धरित्रीम् ।  
अकारणं कारणमाप्तवाचां  
            तं नागवक्त्रं न जहाति चेतः ॥ १४० ॥  
      वामनाभ्यां मुखछन्दाद्यपेक्षया ह्रस्वता ।  
 एतेनास्य ह्रस्वावेवाङ्घ्री ध्येयाविति सूचितम् ।  
 आप्तवाचां वेदानां कारणं प्रवर्त्तयितारम् ॥ १३९-१४० ॥  
येनाऽपीतं सत्यवतीसुताय  
            पुराणमालिख्य विषाणकोट्या ।  
तं चन्द्रमौलेस्तनयं तपोभि-  
            रवाप्यमानन्दघनं भजामि ॥ १४१ ॥  
पदं स्तुतीनामपदं श्रुतीनां  
            लीलावतारं परमात्ममूर्त्तेः ।  
नागात्मको वा पुरुषात्मको वे-  
            त्यभेद्यमाद्यं भज विघ्नराजम् ॥ १४२ ॥  
      पुराणं भारताख्यम् ।  
 पदं स्थानम् ।  
 अपदमगोचरम् ।  
 क्वचित् स्तुतिश्रुतिपदयोः व्यत्ययः ।  
 परमात्ममूर्त्तेरित्यत्र परमष्टेति केचित पठन्ति ॥ १४१-१४२ ॥  
पाशाङ्कुशौ भग्नरदं त्वभीष्टं  
            करैर्दधानं कररन्ध्रमुक्तैः ।  
मुक्ताफलाभैः पृथुसीकरौघैः  
            सिञ्चन्तमङ्गं शिवयोर्भजामि ॥ १४३ ॥  
      शिवयोः पित्रोः ॥ १४३ ॥  
अनेकमेकं गजमेकदन्तं  
            चैतन्यरूपं जगदादिबीजम् ।  
ब्रह्मेति यं ब्रह्मविदो वदन्ति  
            तं शम्भुसूनुं शरणं भजामि ॥ १४४ ॥  
स्वाङ्कस्थिताया निजवल्लभाया  
            मुखाम्बुजालोकनलोलनेत्रम् ।  
स्मेराननाब्जं मदवैभवेन  
            रुद्धं भजे विश्वविमोहनं तम् ॥ १४५ ॥  
      अनेकमिच्छया ।  
 एकं तत्त्वतो ॥ १४४-१४५ ॥  
ये पूर्वमाराध्य गजाननं त्वां  
            शास्त्राणि सर्वाणि पठन्ति तेषाम् ।  
त्वत्तो न चाऽन्यत् प्रतिपाद्यमेतैस् -  
            तदस्ति चेत् सर्वमसत्यकल्पम् ॥ १४६ ॥  
      ये पठन्ति तेषां पुरुषाणां त्वत्तोऽन्यत् प्रतिपाद्यं ज्ञेयं नास्ति ।  
 चकारात्तेषां शास्त्राणामपि त्वत्तोऽन्यत् प्रतिपाद्यं नास्तीत्यर्थः ।  
 यतः सर्वेषु शास्त्रेष्वात्मनः प्रतिपादितत्वात् एतैः शास्त्रैस्त्वदन्यत्प्रतिपाद्यते चेत् तत्   
सर्वमसत्यकल्पम् ।  
 तानि शास्त्राण्येव न भवन्तीत्यर्थः ।  
 बौद्धशास्त्रादिवत् ॥ १४६ ॥  
हिरण्यगर्भं जगदीशितारं  
            कविं पुराणं रविमण्डलस्थम् ।  
गजाननं यं प्रविशन्ति सन्तस् -  
            तत्कालयोगैस्तमहं प्रपद्ये ॥ १४७ ॥  
      तत्कालयोगैरिति हिरण्यगर्भाद्यवतारो गणेश एवैको लीलया भवति ।  
 परमात्मरूपत्वादित्यर्थः ॥ १४७ ॥  
वेदान्तगीतं पुरुषं भजेऽह-  
            मात्मानमानन्दघनं हृदिस्थम् ।  
गजाननं यन्महसा जनानां  
            विघ्नान्धकारो विलयं प्रयाति ॥ १४८ ॥  
      तदेव रूपमाह वेदान्तगीतमिति ॥ १४८ ॥  
शम्भोः समालोक्य जटाकलापे  
            शशाङ्कखण्डं निजपुष्करेण ।  
स्वभग्नदन्तं प्रविचिन्त्य मौग्ध्या-  
            दाकृष्टुकामः श्रियमातनोतु ॥ १४९ ॥  
      मौग्ध्यादिति लीलया ।  
 तस्य कदाचिदपि ज्ञानभ्रंशाभावात् ॥ १४९ ॥  
विघ्नार्गलानां विनिपातनार्थं  
            यं नारिकेलैः कदलीफलाद्यैः ।  
प्रतारयन्तो मदवारणास्यं  
            प्रापुर्नरोऽभीष्टमहं भजे तम् ॥ १५० ॥  
यज्ञैरनेकैर्बहुभिस्तपोभि-  
            राराध्यमाद्यं गजराजवक्त्रम् ।  
स्तुत्याऽनया ये विधिना स्तुवन्ति  
            ते सर्वलक्ष्मीनिधयो भवन्ति ॥ १५१ ॥  
 ॥ इति श्रीमद्लक्ष्मणदेशिकेन्द्रविरचिते शारदातिलके  
त्रयोदशः पटलः समाप्तः ॥ १३ ॥  
ब्थ् " बि  
      विघ्नेत्यादिना भक्तवात्सल्यमुक्तम् ।  
 नर इति बहुवचनम् ॥ १५०-१५१ ॥  
॥ इति श्रीराघवभट्टविरचित-शारदातिलकटीकायां सत्सम्प्रदायकृतव्याख्यायां  
पदार्थादर्शाभिख्यायां त्रयोदशः पटलः ॥ १३ ॥  
ब्थ् " बि  
  