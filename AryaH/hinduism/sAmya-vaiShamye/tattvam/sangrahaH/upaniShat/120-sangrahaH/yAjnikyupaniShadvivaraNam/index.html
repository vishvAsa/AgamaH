<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | याज्ञिक्युपनिषद्विवरणम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.143.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/" rel="feed" type="application/rss+xml" title="आगमे विश्वासटिप्पन्यः" />

    <meta property="og:url" content="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/">
  <meta property="og:site_name" content="आगमे विश्वासटिप्पन्यः">
  <meta property="og:title" content="याज्ञिक्युपनिषद्विवरणम्">
  <meta property="og:description" content="याज्ञिक्युपनिषद्विवरणम्
तैत्तिरीयोपनिषदि याज्ञिक्युपनिषद्विवरणम्
श्रीपुरुषोत्तमानन्दतीर्थविरचितम्
श्रीरामं काशिकाकान्तं शङ्कराचार्यमुत्तमम् ।
सुरेशं वार्तिकाचार्यं नौमि विद्यागुरूनपि ॥ १॥
ब्रह्मामृतप्रचुरशङ्कररस्यराजद्रामायणामृतरसज्ञरसज्ञविज्ञान् ।
श्वःश्रेयसप्रदकृपानिलयान् प्रणौमि श्वःश्रेयसाय महते
शिवरामतीर्थान् ॥ २॥
वारुण्युपनिषद्युक्ता ब्रह्मविद्या ससाधना ।
याज्ञिक्यां खिलरूपयां सर्वशेषो विधीयते ॥ ३॥
बृहदारण्यके यद्वत्सप्तमाष्टमयोर्मतम् ।
खिलकाण्डत्वमत्रापि याज्ञिक्यास्तद्वदिष्यते ॥ ४॥
वक्तव्यमवशिष्टं यत्कर्मकाण्डादिषु त्रिषु ।
तत्सर्वमुच्यते यत्र तस्य स्यात्खिलकाण्डता ॥ ५॥
अम्भस्य पार इत्यादौ ब्रह्मतत्त्वं समीरितम् ।
उपास्तिरुक्तादित्यो वा एष इत्यादिके हरेः ॥ ६॥
कर्माण्युक्तानि भूरन्नमित्यादौ तत्र कर्मणाम् ।
वाहुल्याद्याज्ञिकीत्येषा ननु चोपनिषत्कथम् ॥ ७॥">
  <meta property="og:locale" content="en_us">
  <meta property="og:type" content="article">
    <meta property="article:section" content="aryah">

  <meta itemprop="name" content="याज्ञिक्युपनिषद्विवरणम्">
  <meta itemprop="description" content="याज्ञिक्युपनिषद्विवरणम्
तैत्तिरीयोपनिषदि याज्ञिक्युपनिषद्विवरणम्
श्रीपुरुषोत्तमानन्दतीर्थविरचितम्
श्रीरामं काशिकाकान्तं शङ्कराचार्यमुत्तमम् ।
सुरेशं वार्तिकाचार्यं नौमि विद्यागुरूनपि ॥ १॥
ब्रह्मामृतप्रचुरशङ्कररस्यराजद्रामायणामृतरसज्ञरसज्ञविज्ञान् ।
श्वःश्रेयसप्रदकृपानिलयान् प्रणौमि श्वःश्रेयसाय महते
शिवरामतीर्थान् ॥ २॥
वारुण्युपनिषद्युक्ता ब्रह्मविद्या ससाधना ।
याज्ञिक्यां खिलरूपयां सर्वशेषो विधीयते ॥ ३॥
बृहदारण्यके यद्वत्सप्तमाष्टमयोर्मतम् ।
खिलकाण्डत्वमत्रापि याज्ञिक्यास्तद्वदिष्यते ॥ ४॥
वक्तव्यमवशिष्टं यत्कर्मकाण्डादिषु त्रिषु ।
तत्सर्वमुच्यते यत्र तस्य स्यात्खिलकाण्डता ॥ ५॥
अम्भस्य पार इत्यादौ ब्रह्मतत्त्वं समीरितम् ।
उपास्तिरुक्तादित्यो वा एष इत्यादिके हरेः ॥ ६॥
कर्माण्युक्तानि भूरन्नमित्यादौ तत्र कर्मणाम् ।
वाहुल्याद्याज्ञिकीत्येषा ननु चोपनिषत्कथम् ॥ ७॥">
  <meta itemprop="wordCount" content="9125">
  <meta name="twitter:card" content="summary">
  <meta name="twitter:title" content="याज्ञिक्युपनिषद्विवरणम्">
  <meta name="twitter:description" content="याज्ञिक्युपनिषद्विवरणम्
तैत्तिरीयोपनिषदि याज्ञिक्युपनिषद्विवरणम्
श्रीपुरुषोत्तमानन्दतीर्थविरचितम्
श्रीरामं काशिकाकान्तं शङ्कराचार्यमुत्तमम् ।
सुरेशं वार्तिकाचार्यं नौमि विद्यागुरूनपि ॥ १॥
ब्रह्मामृतप्रचुरशङ्कररस्यराजद्रामायणामृतरसज्ञरसज्ञविज्ञान् ।
श्वःश्रेयसप्रदकृपानिलयान् प्रणौमि श्वःश्रेयसाय महते
शिवरामतीर्थान् ॥ २॥
वारुण्युपनिषद्युक्ता ब्रह्मविद्या ससाधना ।
याज्ञिक्यां खिलरूपयां सर्वशेषो विधीयते ॥ ३॥
बृहदारण्यके यद्वत्सप्तमाष्टमयोर्मतम् ।
खिलकाण्डत्वमत्रापि याज्ञिक्यास्तद्वदिष्यते ॥ ४॥
वक्तव्यमवशिष्टं यत्कर्मकाण्डादिषु त्रिषु ।
तत्सर्वमुच्यते यत्र तस्य स्यात्खिलकाण्डता ॥ ५॥
अम्भस्य पार इत्यादौ ब्रह्मतत्त्वं समीरितम् ।
उपास्तिरुक्तादित्यो वा एष इत्यादिके हरेः ॥ ६॥
कर्माण्युक्तानि भूरन्नमित्यादौ तत्र कर्मणाम् ।
वाहुल्याद्याज्ञिकीत्येषा ननु चोपनिषत्कथम् ॥ ७॥">
<script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022env\u0022:\u0022production\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022आगमः शैवः\u0022,\u0022url\u0022:\u0022..\/AgamaH_shaivaH\/\u0022},{\u0022title\u0022:\u0022आगमः वैष्णवः\u0022,\u0022url\u0022:\u0022..\/AgamaH_vaiShNavaH\/\u0022},{\u0022title\u0022:\u0022रामानुजीयम्\u0022,\u0022url\u0022:\u0022..\/rAmAnujIyam\/\u0022},{\u0022title\u0022:\u0022माध्वम्\u0022,\u0022url\u0022:\u0022..\/mAdhvam\/\u0022},{\u0022title\u0022:\u0022आगमः ब्राह्मः\u0022,\u0022url\u0022:\u0022..\/AgamaH_brAhmaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022वेदाः - ऋक्\u0022,\u0022url\u0022:\u0022..\/vedAH_Rk\/\u0022},{\u0022title\u0022:\u0022वेदाः - यजुः\u0022,\u0022url\u0022:\u0022..\/vedAH_yajuH\/\u0022},{\u0022title\u0022:\u0022वेदाः - साम\u0022,\u0022url\u0022:\u0022..\/vedAH_sAma\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022पुराणम् वैष्णवम्\u0022,\u0022url\u0022:\u0022..\/purANam_vaiShNavam\/\u0022},{\u0022title\u0022:\u0022महाभारतम्\u0022,\u0022url\u0022:\u0022..\/mahAbhAratam\/\u0022},{\u0022title\u0022:\u0022रामायणम्\u0022,\u0022url\u0022:\u0022..\/rAmAyaNam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022},{\u0022title\u0022:\u0022Book pub\u0022,\u0022url\u0022:\u0022..\/book-pub\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022..\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/sAmya-vaiShamye\/tattvam\/sangrahaH\/upaniShat\/120-sangrahaH\/yAjnikyupaniShadvivaraNam\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/sAmya-vaiShamye\/tattvam\/sangrahaH\/upaniShat\/120-sangrahaH\/yAjnikyupaniShadvivaraNam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>







    <link rel="stylesheet" href="/AgamaH/webpack_dist/uiLib.css">
<link rel="stylesheet" href="/AgamaH/css/uiLibPrint.css" media="print" >
<link rel="stylesheet" href="/AgamaH/css/fonts.css" >
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> याज्ञिक्युपनिषद्विवरणम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          <button class="btn btn-light"  href="#transliterationDropdown" data-toggle="collapse">
            ✍
          </button>
          <select id="transliterationDropdown" size="1" class="collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <div>
          <button class="btn btn-outline-secondary btn-sm"  href="#transliterationDropdownAlt" data-toggle="collapse">
          (✍)
          </button>
          <select id="transliterationDropdownAlt" size="1"  style="font-size:12px" class="bg-light-yellow collapse" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="iso_vedic">āi-āu</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          </div>
          <div class="row col d-flex  dropdown">
            <button class="btn btn-secondary-outline btn-sm dropdown-toggle" type="button" data-toggle="dropdown" aria-haspopup="true" aria-expanded="false">
              A±
            </button>
            <div class="dropdown-menu" aria-labelledby="dropdownMenuButton">
            <a class="btn btn-secondary btn-sm" onclick="module_uiLib.changeTextSize(2)">A+</a>
            <a class="btn btn-secondary btn-sm" onclick="module_uiLib.changeTextSize(-2)">A-</a>
            </div>
          </div>
          <button class="btn btn-light btn-sm"  href="#commentStyleDropdown" data-toggle="collapse">
            🗨
          </button>
          <select id="commentStyleDropdown" class="collapse" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandDetails': '.*'})">↕️️</a></div>
          <div id="printStyleDiv" class="row col d-flex  dropdown">
          <button class="btn btn-light btn-sm dropdown-toggle"  href="#printStyleDropdown" data-toggle="dropdown" aria-haspopup="true" aria-expanded="false">
          🖨
          </button>
            <div class="dropdown-menu col" aria-labelledby="printStyleDropdown">
              <div class="row justify-content-center">
                <p>Cols:</p>
                <input type="number" min="1" max="10" value="2" step="1" id="tbColumns" style="width: 3ch;"  accesskey="c"/>
              </div>
              <div class="row justify-content-center">
                <p>A±:</p> <input type="text" id="tbBodyFontSize" value="0.4cm" style="width: 6ch;"  accesskey="f"></input>
              </div>
              <div class="row justify-content-center">
                <p>Incl:</p> <input checked type="checkbox" id="tbIncludeStyle" value="on"></input>
                <button id="btnPrintStyle" onclick="module_uiLib.default.content.updatePrintStyle()">🖨
                </button>
              </div>
            </div>
        </div>
        </div>
        <div id="audioDiv" class="row col d-flex  dropdown">
          <button class="btn btn-secondary-outline btn-sm dropdown-toggle" type="button" id="audioDropdownMenuButton" data-toggle="dropdown" aria-haspopup="true" aria-expanded="false">
            🎧
          </button>
          <div class="dropdown-menu" aria-labelledby="dropdownMenuButton">
          <a id="speakerButton" class="btn btn-outline-secondary btn-sm" onclick="module_uiLib.default.content.handleSpeakToggle()">⏯</a>
          <button id="speakerPauseButton" class="btn btn-outline-secondary btn-sm">⏸</button>
            <div id="audioOptionsDiv" class="row justify-content-center" >
              <div>
                <p class="lead">Vol</p>
                <input type="range" min="0" max="1" value="1" step="0.1" id="volume" />
                <span id="volume-label" class="ms-2">1</span>
              </div>
              <div class="mx-5">
                <p class="lead">Rate</p>
                <input type="range" min="0.1" max="10" value="1" id="rate" step="0.1" />
                <span id="rate-label" class="ms-2">1</span>
              </div>
              <div>
                <p class="lead">Pitch</p>
                <input type="range" min="0" max="2" value="1" step="0.1" id="pitch" />
                <span id="pitch-label" class="ms-2">1</span>
              </div>
            </div>
          </div>
        </div>
        <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
        <div class="row col  d-flex justify-content-center">
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main" data-pagefind-body>
        
<header class='border d-flex justify-content-between'>
    <h1 id="याज्ञिक्युपनिषद्विवरणम्">याज्ञिक्युपनिषद्विवरणम्</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>याज्ञिक्युपनिषद्विवरणम्</p>
<p>तैत्तिरीयोपनिषदि याज्ञिक्युपनिषद्विवरणम्<br>
श्रीपुरुषोत्तमानन्दतीर्थविरचितम्</p>
<p>श्रीरामं काशिकाकान्तं शङ्कराचार्यमुत्तमम् ।<br>
सुरेशं वार्तिकाचार्यं नौमि विद्यागुरूनपि ॥ १॥</p>
<p>ब्रह्मामृतप्रचुरशङ्कररस्यराजद्रामायणामृतरसज्ञरसज्ञविज्ञान् ।<br>
श्वःश्रेयसप्रदकृपानिलयान् प्रणौमि श्वःश्रेयसाय महते<br>
शिवरामतीर्थान् ॥ २॥</p>
<p>वारुण्युपनिषद्युक्ता ब्रह्मविद्या ससाधना ।<br>
याज्ञिक्यां खिलरूपयां सर्वशेषो विधीयते ॥ ३॥</p>
<p>बृहदारण्यके यद्वत्सप्तमाष्टमयोर्मतम् ।<br>
खिलकाण्डत्वमत्रापि याज्ञिक्यास्तद्वदिष्यते ॥ ४॥</p>
<p>वक्तव्यमवशिष्टं यत्कर्मकाण्डादिषु त्रिषु ।<br>
तत्सर्वमुच्यते यत्र तस्य स्यात्खिलकाण्डता ॥ ५॥</p>
<p>अम्भस्य पार इत्यादौ ब्रह्मतत्त्वं समीरितम् ।<br>
उपास्तिरुक्तादित्यो वा एष इत्यादिके हरेः ॥ ६॥</p>
<p>कर्माण्युक्तानि भूरन्नमित्यादौ तत्र कर्मणाम् ।<br>
वाहुल्याद्याज्ञिकीत्येषा ननु चोपनिषत्कथम् ॥ ७॥</p>
<p>आदौ ब्रह्मोक्तितोऽन्ते स्यात्तद्धीहेतूक्तितश्च सा ।<br>
आदाविति । अन्त इति;  अन्ते च ब्रह्मज्ञानसाधनोक्तेः, सा;<br>
उपनिषद्भवतीत्यर्थः ॥</p>
<p>अम्भस्य पारे भुवनस्य मध्ये<br>
नाकस्य पृष्ठे महतो महीयान् ।<br>
शुक्रेण ज्योतीँषि समनुप्रविष्टः<br>
प्रजापतिश्चरति गर्भे अन्तः ॥</p>
<p>1.1<br>
आदावाद्यानुवाकस्य ब्रह्मतत्त्वावबोधिकाः ॥ ८॥</p>
<p>ऋचः काश्चन तत्रैषा प्रथमा सम्प्रवर्तते ।<br>
जलस्य परतीरे यो लोकालोकादिको महान् ॥ ९॥</p>
<p>यः पृथिव्यादिलोकस्य मध्ये मेर्वादिको महान् ।<br>
स्वर्गलोकस्य पृष्ठे यो ब्रह्मलोकादिको महान् ॥ १०॥</p>
<p>ततोऽप्यस्मात्समन्ताच्च महेशः स्यान्महत्तरः ।<br>
अनुप्रविष्टश्चेतांसि जीवचैतन्यरूपतः ॥ ११॥</p>
<p>गर्भे ब्रह्माण्डरूपेऽन्तर्विराड्रूपोऽवतिष्ठते ।<br>
मायया व्यापकोऽपीशो ब्रह्माण्डस्थो विराट्तया ॥ १२॥</p>
<p>देहेषु जीवरूपेण स्थित इत्यर्थ ईरितः ।<br>
editor: जलस्य; समुद्रजलत्येत्यर्थः ।  विराट्तया;<br>
विराड्रूपेणेत्यर्थः ।<br>
अग्निर्मूर्धा चक्षुषीति विराड्रूपं च मुण्डके ॥ १३॥</p>
<p>अग्निः प्रकाशसंयुक्तो द्युलोकोऽत्राभिधीयते ।<br>
editor: इति मुण्डके कथितमित्यर्थः ।<br>
यस्मिन्निदँ सं च वि चैति सर्वं<br>
यस्मिन् देवा अधिविश्वे निषेदुः ।<br>
तदेव भूतं तदु भव्यमा इदं<br>
तदक्षरे परमे व्योमन् ॥</p>
<p>1.2<br>
समेति च व्येतिचेदं यस्मिन्नव्याकृते जगत् ॥ १४॥</p>
<p>समुत्पन्नं सङ्गतं स्यात्सृष्टकालेऽथ संहृतौ ।<br>
विलीनं विगतं च स्याद्यस्मिन्नव्याकृतेऽधिके ॥ १५॥</p>
<p>अधिशब्दोऽधिकार्यः स्यादधिका इति युज्यते ।<br>
देवा हिरण्यगर्भाद्या निषेदुर्नितरां श्रिताः ॥ १६॥</p>
<p>तदेवाव्याकृतं भूतमतीतं जगदुच्यते ।<br>
भविष्यद्वर्तमानं च तदेवासीदिदं जगत् ॥ १७॥</p>
<p>आसीदर्थक आकारो यद्वाश्चर्यस्य वाचकः ।<br>
तदप्यव्याकृतं नित्ये समुत्कृष्टे परात्मनि ॥ १८॥</p>
<p>श्रुतौ शं चेति पाठे सुखमपि प्राप्नोतीत्यर्थः । व्यत्ययेन<br>
वा समिति द्रष्टव्यम् ।<br>
येनावृतं खं च दिवं मही च<br>
येनादित्यस्तपति तेजसा भ्राजसा च ।<br>
यमन्तः समुद्रे कवयो वयन्ति<br>
यदक्षरे परमे प्रजाः ॥</p>
<p>1.3<br>
पूर्वमव्याकृतं प्रोक्तं परब्रह्मसमाश्रितम् ।<br>
तेनोपहितचैतन्यं जगद्धेतुरिहोच्यते ॥ १९॥</p>
<p>येनान्तरिक्षलोकश्च द्युलोको व्याप्त उच्यते ।<br>
भूलोकश्च चकाराभ्यां देहास्तल्लोकवासिनः ॥ २०॥</p>
<p>तपत्यनुगृहीतः सन् येनेशेनाखिलं जगत् ।<br>
स्वीयभास्वररूपेण कुरुते सम्प्रकाशितम् ॥ २१॥</p>
<p>रश्मिलक्षणदीप्त्या च सन्तप्तं कुरुते रविः ।<br>
तत्त्वज्ञ जगतो मध्ये तन्तूनिव वयन्ति यम् ॥ २२॥</p>
<p>यथा पटस्वरूपे च तन्तवोऽनुगतास्तथा ।<br>
जगत्यनुगतं ब्रह्म सदा पश्यन्ति सूरयः ॥ २३॥</p>
<p>तद्ब्रह्म नित्ये परमे स्वस्मिन् स्थित्वा सृजेत्प्रजाः ।<br>
स्वरूपेऽवस्थितिश्चास्य स्वे महिम्नीति संश्रुता ॥ २४॥</p>
<p>आधारान्तरराहित्यं भवेत्स्वस्मिन्नवस्थितः ।<br>
यतः प्रसूता जगतः प्रसूती<br>
तोयेन जीवान् व्यचसर्ज भूम्याम् ।<br>
यदोषधीभिः पुरुषान् पशूँश्च<br>
विवेश भूतानि चराचराणि ॥</p>
<p>1.4<br>
पूर्वमव्याकृतोपाधि यच्चैतन्यं समीरितम् ॥ २५॥</p>
<p>जगत्कारणता तस्य मन्त्रेऽस्मिन् सम्प्रपञ्च्यते ।<br>
यस्मात्प्रसूतिर्जगतोऽव्याकृतोपहितात्मनः ॥ २६॥</p>
<p>प्रसूता सम्प्रवृत्ता स्यादीकारश्छान्दसः श्रुतौ ।<br>
तत्पञ्चभूतैरसृजद् देहान् भूम्यां नरादिकान् ॥ २७॥</p>
<p>editor: व्यचसर्जेति पाठेऽपि व्यससर्जेत्येव विज्ञेयम् ।<br>
विशेषेणासृजदित्यर्थः ।<br>
यद् ब्रीह्याद्युपलक्ष्यान्नं भूत्वा देहांश्चराचरान् ।<br>
विवेश नरपश्चादीन् वृक्षादौ वृष्टिरूपतः ॥ २८॥</p>
<p>प्रवेशोऽभ्युपगन्तव्यस्तेनेदं पालितं जगत् ।<br>
editor: श्रुतावपेक्षितं पूरयति&mdash;तेनेति । चैतन्येनेत्यर्थः ।<br>
श्रुतिस्थभूतानीत्यस्य व्याख्या देहानिति ।<br>
अतः परं नान्यदणीयसँ हि<br>
परात्परं यन्महतो महान्तम् ।<br>
यदेकमव्यक्तमनन्तरूपं<br>
विश्वं पुराणं तमसः परस्तात् ॥</p>
<p>1.5<br>
निरूप्यतेऽत्र शुद्धं तत्कारणत्वोपलक्षितम् ॥ २९॥</p>
<p>हिरण्यगर्भाद्युत्कृष्टाद्यद्वस्तूत्कृष्टमुच्यते ।<br>
महतो गगनादेर्यन्महान्तं महदीरितम् ॥ ३०॥</p>
<p>सजातीयादिरहितमिन्द्रियादेरगोचरम् ॥</p>
<p>अपरिच्छिन्नरूपं च समस्तजगदात्मकम् ॥ ३१॥</p>
<p>अनादिसिद्धं तमसः पृथग्यद्वस्तु वर्तते ।<br>
अतोऽन्यत्परमुत्कृष्टमतिदुर्लक्ष्यवस्तु न ॥ ३२॥</p>
<p>editor: न, नास्तीत्यर्थः ।<br>
तदेवर्तं तदु सत्यमाहुस्तदेव<br>
ब्रह्म परमं कवीनाम् ।<br>
इष्टापूर्तं बहुधा जातं जायमानं<br>
विश्वं बिभर्ति भुवनस्य नाभिः ॥</p>
<p>1.6<br>
समस्तजगदात्मत्वमुक्तं यत्तत्प्रपञ्च्यते ।<br>
यच्चिन्तनं यथावस्तु तदृतं परिकीर्तितम् ॥ ३३॥</p>
<p>वाचा तदुक्तिः सत्यं स्याद्भवेद्ब्रह्मैव तद् द्वयम् ।<br>
विबुधानां परं श्रेष्ठं प्रमाणत्वेन सत्कृतम् ॥ ३४॥</p>
<p>ब्रह्म वेदात्मकं वस्तु तदेव ब्रह्म कीर्तितम् ।<br>
यागादि वैदिकं स्मार्तं वापीकूपादि कर्म च ॥ ३५॥</p>
<p>ब्रह्मैव लोकस्याधारो दधाति सकलं जगत् ।<br>
अतोऽधिष्ठानरूपं स्यादाधेयं सकलं जगत् ॥ ३६॥</p>
<p>editor: भुवनस्य नाभिरित्यस्यार्थमाह&mdash;लोकस्याधार इति ।<br>
बहुधेत्यादि<br>
बिभर्तीत्यन्तस्यार्थमाह&mdash;दधातीति । धत्त इत्यर्थः ।<br>
तदेवाग्निस्तद्वायुस्तत्सूर्यस्तदु चन्द्रमाः ।<br>
तदेव शुक्रममृतं तद्ब्रह्म तदापः स प्रजापतिः ॥</p>
<p>1.7<br>
तदेवाग्न्यादिकं शुक्रं नक्षत्राद्यमृतं सुधा ।<br>
हिरण्यगर्भब्रह्मापि तदेव परिकीर्तितम् ॥ ३७॥</p>
<p>आपः पञ्चापि भूतानि विराडाख्यप्रजापतिः ।<br>
तदेव तदधिष्ठानं ब्रह्मैव परिकीर्त्यते ॥ ३८॥</p>
<p>अविद्यादृष्टितो यद्यद्भाति नानाविधं जगत् ।<br>
विद्याद्दष्ट्या समस्तं तद्ब्रह्मैवाखण्डमुच्यते ॥ ३९॥</p>
<p>editor: तदेवाग्निरित्यदि चन्द्रमा इत्यन्तस्याथमाह&mdash;तदेवेति ।<br>
ब्रह्मैवेत्यर्थः । शुक्रामृतपदयोरर्थमाह&mdash;<br>
शुक्रमित्यादिसुधेत्यन्तेन<br>
। शुक्रं दीप्यमानमिति वाच्यार्थः ॥</p>
<p>सर्वे निमेषा जज्ञिरे विद्युतः पुरुषादधि ।<br>
कला मुहूर्ताः काष्ठाश्चाहोरात्राश्च सर्वशः ॥</p>
<p>अर्धमासा मासा ऋतवः संवत्सरश्च कल्पन्ताम् ।<br>
स आपः प्रदुधे उभे इमे अन्तरिक्षं चापि सुवः ॥</p>
<p>footnoteअथो सुवः इतेव प्रायिकः पाठः<br>
1.8, 1.9<br>
i.v. says antarikShamatho instead</p>
<ul>
<li>प्रकृतिः पुरुषश्चैव नित्यौ कालश्च सत्तम । -<br>
इति कलस्य नित्यत्वाद् ब्रह्मतास्य न हीति चेत् ॥ ४०॥</li>
</ul>
<p>अविद्यादृष्टिविषयं पुराणवचनं हि तत् ।<br>
विद्यादृष्ट्या तु कालस्य ब्रह्मरूपत्वमिष्यते ॥ ४१॥</p>
<p>इत्यभिप्रेत्य तस्यापि तस्मादुत्पत्तिरुच्यते ।<br>
निमिर्वसति येष्वक्ष्णः पक्ष्मपातेषु ते स्मृताः ॥ ४२॥</p>
<p>निमिषा निमिषा एव निमेषाः परिकीर्तिताः ।<br>
editor: निमिर्नाम जनकस्य पूर्वज आद्यो मिथिलेश्वर<br>
आसीदित्युपनिषदि<br>
वर्तते । स देववरप्रसादात् पक्ष्मपातेषु तिष्ठतीति<br>
ज्ञेयम् ।<br>
पक्ष्मपातप्रमाणोऽयं कालो निमिषशब्दितः ॥ ४३॥</p>
<p>ते स्वप्रकाशात्सम्पूर्णात्परेशादधिजज्ञिरे ।<br>
निमेषेभ्योऽधिकाः काष्ठाः कलास्ताभ्योऽधिका मताः ॥ ४४॥</p>
<p>अष्टादश निमेषास्तु काष्ठा इत्यादिकस्मृतेः ।<br>
चकाराभ्यामनुक्तस्य लवादेरपि सङ्ग्रहः ॥ ४५॥</p>
<p>तच्च सर्वश इत्युक्त्या विस्पष्टं परिकीर्तितम् ।<br>
लवत्रुट्यादिकाः सर्वे समुत्पन्नाः परात्मनः ॥ ४६॥</p>
<p>नलिनीपत्रसंहत्यां सूक्ष्मसूच्या विभेदने ।<br>
दले दुले तु जः कालः स कालो लववाचकः ॥ ४७॥</p>
<p>लवैस्त्रुटिः स्यात् त्रिंशद्भिरित्याद्युक्तं मनीषिभिः ।<br>
पक्षमासादयः सर्वे महेशादधिजज्ञिरे ॥ ४८॥</p>
<p>संवत्सरो महेशानात्कल्पतां प्रभवादिकः ।<br>
समुत्पन्नोऽत एवायं समर्थः स्वप्रयोजने ॥ ४९॥</p>
<p>editor: कल्पन्तामिति पाठेऽपि सर्वे कालविशेषाः<br>
स्वस्वप्रयोजनसमर्था इति योज्यम् ।<br>
स कालोपहितस्तत्तत्कालौचित्येन दुग्धवान् ।<br>
जलोपलक्षितां पृथ्वीं प्राणिनामभिकाङ्क्षितम् ॥ ५०॥</p>
<p>भोग्यं सम्पादयामास पृथिव्यां परमेश्वरः ।<br>
editor: स आपः प्रदुघ इत्यस्य तात्पर्यमाह&mdash;प्राणिनामित्यादिना ।<br>
अन्तरिक्षं सुवः स्वर्गमपि चेमे उभे अपि ॥ ५१॥</p>
<p>प्रदुघे स्थानयोर्भोग्यं तयोरजनयत्प्रभुः ।<br>
editor: अपिचेति अथोशब्दार्थः ।<br>
नैनमूर्ध्वं न तिर्यञ्चं न मध्ये परिजग्रभत् ।<br>
न तस्येशे कश्चन तस्य नाम महद्यशः<br>
न सन्दृशे तिष्ठति रूपमस्य<br>
न चक्षुषा पश्यति कश्चनैनम् ।<br>
हृदा मनीशा मनसाभिकॢप्तो<br>
य एनं विदुरमृतास्ते भवन्ति ॥</p>
<p>1.10, 1.11 /1<br>
कालादिसर्वहेतुत्वात्सर्वत्रानुगतत्वतः ॥ ५२॥</p>
<p>कुतो न गृह्यते सर्वैरिति चेत्तन्न युज्यते ।<br>
ऊर्ध्वाद्याकारराहित्याद्रूपादेरप्यभावतः ॥ ५३॥</p>
<p>पुरुषः कश्चिदप्येनं न गृह्णात्यूर्ध्वताकृतिम् ।<br>
तिर्यगाकारयुक्तं वा क्वचिन्मध्ये स्थितं च वा ॥ ५४॥</p>
<p>तस्यात्मनो न कोऽपीशे नेष्ट इत्यर्थ ईरितः ।<br>
मम ग्रहणसिद्ध्यर्थं त्वमीदृग्रूपवान् भव ॥ ५५॥</p>
<p>इति तं परमात्मानं नियन्तु न हि शक्नुयात् ।<br>
अत एवात्मनो नाम महद्यश इति स्थितम् ॥ ५६॥</p>
<p>अतिस्वातन्त्र्यतस्तस्य यशमोऽभ्यधिकत्वतः ।<br>
न दृष्टविषये रूपं तिष्ठत्यस्य परात्मनः ॥ ५७॥</p>
<p>कुशलोऽपि पुमान् कश्चिच्चक्षुषा तं न पश्यति ।<br>
कथं ब्रह्मावबोधः स्यादिति चेदभिधीयते ॥ ५८॥</p>
<p>लौकिकार्थमनोवृत्तीर्यदीष्टे तेन चेतसा ।<br>
निश्चितो हृदयस्थेन परमात्मा भवेदयम् ॥ ५९॥</p>
<p>मनो हि योगयुक्तं सद्वृत्तीरण्या नियच्छति ।<br>
तेनैकाग्रेण मनसा परमात्मानुभूयते ॥ ६०॥</p>
<p>एकाग्रमनसैनं ये साक्षात्कुर्वन्ति ते नराः ।<br>
देहात्प्राणविनिष्क्रान्तिर्मरणं तद्विवर्जिताः ॥ ६१॥</p>
<p>अद्भ्यः सम्भूतो हिरण्यगर्भ इत्यष्टौ ॥</p>
<p>1.11 /2<br>
उक्तार्तस्य दृढत्वाय प्रदेशान्तरवर्तिनः ।<br>
मन्त्रानुदाहरत्यद्भ्यः सम्भूत इति वाक्यतः ॥ ६२॥</p>
<p>अद्भ्यः सम्भूत इत्येतत्प्रतीकग्रहणं कृतम् ।<br>
प्रदर्शनार्थं कृत्स्नस्यानुवाकस्येति वाक्यतः ॥ ६३॥</p>
<p>तत्रानुवाके प्रोक्तं हि य एवमिति वाक्यतः ।<br>
मरणेन विहीनत्वं ब्रह्मविज्ञानशालिनः ॥ ६४॥</p>
<p>editor: - य एनं विद्वानमृत इह भवति - इति वाक्येनेत्यर्थः ।<br>
हिरण्यगर्भ इत्याद्या ऋचोऽष्टौ याः समीरिताः ।<br>
संहितायां चतुर्थे हि काण्डे त्वाद्यप्रपाठके ॥ ६५॥</p>
<p>आत्मोपलक्षकत्वेन सूत्रादेरभिधानतः ।<br>
ता अप्यत्रोपयुक्ताः स्युरित्येवमवगम्यताम् ॥ ६६॥</p>
<p>editor: प्रपाठके या उत्तास्त अप्यत्रोपयुक्ताः । तत्र हेतुः ,<br>
आत्मेत्यादिः ॥</p>
<p>एष हि देवः प्रदिशोऽनु सर्वाः<br>
पूर्वो हि जातः स उ गर्भे अन्तः ।<br>
स विजायमानः स जनिष्यमाणः<br>
प्रत्यङ्मुखास्तिष्ठति विश्वतोमुखः ॥</p>
<p>विश्वतश्चक्षुरुत विश्वतो मुखो<br>
विश्वतो हस्त उत विश्वतस्पात् ।<br>
सं बाहुभ्यां नमति सं पतत्रैर्द्यावापृथिवी<br>
जनयन् देव एकः ॥</p>
<p>1.12, 1.13<br>
यथा हिरण्यगर्भाद्याः परमात्मोपलक्षकाः ।<br>
तथा जगद्विराट् चैनमात्मानमुपलक्षयेत् ॥ ६७॥</p>
<p>एष स्वयम्प्रकाशात्मा प्राच्याद्याः सकला दिशः ।<br>
अनुप्रविश्य स्थितवान् प्रसिद्धं हि प्रवेशनम् ॥ ६८॥</p>
<p>हिरण्यगर्भरूपत्वात्पूर्वोत्पन्नः स एव हि ।<br>
ब्रह्माण्डरूपगर्भस्य मध्येऽसावेव वर्तते ॥ ६९॥</p>
<p>प्रत्यड्ङन्नमयादिभ्योऽप्यान्तरः स महेश्वरः ।<br>
मुखा मुख्यस्य देहादेरध्यक्षत्वेन सोऽच्युतः ॥ ७०॥</p>
<p>रूपादिबुद्धिद्वाराणि चक्षुरादीनि सर्वतः ।<br>
यस्यासौ तादृशस्तिष्ठत्यधिष्ठानतयास्य च ॥</p>
<p>editor: अस्य; जगत इत्यर्थः ।<br>
ब्रह्माण्डदेहवत्त्वेन सर्वदेहात्महत्वतः ।<br>
तदक्ष्यादियुतत्वात्स विश्वतश्चक्षुरादिनाम् ॥ ७२॥</p>
<p>धर्माधर्माख्यबाहुभ्यां सर्वं सन्नमतीश्वरः ।<br>
वशी करोति सर्वं च जगदित्यर्थ ईरितः ॥ ७३॥</p>
<p>पतत्रैः पतयिष्णुत्वान्महाभूतैश्च पञ्चभिः ।<br>
सर्वं सन्नमतीशानो जगदुत्पादयत्ययम् ॥७४॥</p>
<p>एवं देवः स्वप्रकाशो द्यावाभूम्यादिकं प्रभुः ।<br>
उत्पादयञ्जगत्कृत्स्नमेक एवावतिष्ठते ॥ ७५॥</p>
<p>वेनस्तत्पश्यन् विश्वा भुवनानि<br>
विद्वान् यत्र विश्वं भवत्येकनीडम् ।<br>
यस्मिन्निदँसं च वि चैकँस<br>
ओतः प्रोतश्च विभुः प्रजासु ॥</p>
<p>प्र तद्वोचे अमृतं नु विद्वान्<br>
गन्धर्वो नाम निहितं गुहासु ।<br>
त्रीणि पदा निहिता गुहासु<br>
यस्तद्वेद सवितुः पिता सत् ॥</p>
<p>1.14, 1.15<br>
श्रद्धाप्रकर्षमुक्तेऽर्थे कर्तुं मन्त्रद्वयेन च ।<br>
सन्दर्शयति वृत्तान्तं गन्धर्वस्य श्रुतिः स्वयम् ॥ ७६॥</p>
<p>जगत्समस्तं यत्रात्मन्येकनीडं भवत्यदः ।<br>
एकत्वेन स्थितिं गच्छत्तदात्म्यं प्रतिपद्यते ॥ ७७॥</p>
<p>तद्वस्त्वनुभवन् साक्षात्सर्वाणि भुवनानि च ।<br>
विद्वान्यो वर्तते जानन्नत्मत्वेनाखिलं जगत् ॥ ७८॥</p>
<p>आत्मसाक्षात्कृतौ सर्वं तद्रूपमिति भाति हि ।<br>
स वेनसञ्ज्ञो गन्धर्वः सर्वेषां बुद्धिषु स्थितम् ॥ ७९॥</p>
<p>अमृतं नाशरहितं तद्वस्तु स्वानुभूतितः ।<br>
विध्वान् प्रवोचे शिष्येभ्यः प्रोवाच खलु सादरम् ॥ ८०॥</p>
<p>editor: स्वानुभवेन विद्वानित्यर्थः । नुशब्दार्थः खल्विति ।<br>
वेनेन दृष्टे यस्मिंश्च परमात्मानि वस्तुनि ।<br>
इदं सर्वं समुत्पन्नं विलीनं च भवेज्जगत् ॥ ८१॥</p>
<p>एकमद्वयतत्त्वात्मा स व्यापी सन्महेश्वरः ।<br>
दीर्घतन्तुवदोतः स्यात्प्रजासु सकलास्वपि ॥ ८२॥</p>
<p>प्रोतस्तिर्यक्तन्तवच्च सर्वत्रैवावतिष्टते ।<br>
जाग्रत्स्वप्नादिरूपाणि त्रीणि स्थानानि बुद्धिषु ॥ ८३॥</p>
<p>स्थितानि यस्तु गन्धर्वस्तदधिष्ठानमीश्वरम् ।<br>
विजानाति स गन्धर्वो भवति स्वपितुः पिता ॥ ८४॥</p>
<p>ब्रह्मज्ञो ब्रह्मरूपेण जगदुत्पादकत्वतः ।<br>
भवत्युत्पादकस्यापि स्वयमुत्पादकः पितुः ॥ ८५॥</p>
<p>यस्ता विजानात्सवितुः पिता सदिति हि श्रुतिः ।<br>
editor: तदिति  ;  जागराद्यधिष्टानमित्यर्थः ॥</p>
<p>स नो बन्धुर्जनिता स विधाता  धामानि वेद भुवनानि विश्वा ।<br>
यत्र देवा अमृतमानशानास्तृतीये धामान्यभ्यैरयन्त ॥</p>
<p>परि द्यावापृथिवी यन्ति सद्यः परि लोकान्<br>
परि दिशः परि सुवः ।<br>
ऋतस्य तन्तुं विततं विचृत्य<br>
तदपश्यत् तदभवत्प्रजासु ॥</p>
<p>1.16, 1.17<br>
व्यवहारदशायां च सर्वप्राण्युपकारिता  ॥ ८६॥</p>
<p>तद्दर्शिमुक्तिदत्वं च मन्त्राभ्यां तस्य कथ्यते ।<br>
स नो बन्धुः स्वपुण्येन हितकृत्तवान्महेश्वरः ॥ ८७॥</p>
<p>जनिता सर्वहेतुत्वात् स निर्माताखिलस्य सन् ।<br>
सर्वानुच्चावचाल्ँलोकांस्तेषु स्थानानि यानि च ॥ ८८॥</p>
<p>योग्यानि देवतादीनान्तानि जातानि सर्वदृक् ।<br>
यत्र तृतीये स्वर्गाख्ये देवा इन्द्रादयोऽमृतम् ॥ ८९॥</p>
<p>पिबन्तः प्राप्तवन्तश्च स्वीयस्थानानि सर्वतः ।<br>
तत्समस्तं विदित्वायं तत्तत्कर्मानुसारतः ॥ ९०॥</p>
<p>फलं प्रयच्छतीत्यर्थो मन्त्रस्यास्य प्रकीर्तितः ।<br>
ये स्युर्मुमुक्षवस्ते तु ब्रह्मतत्त्वार्थ्वेदिनः ॥ ९१॥</p>
<p>द्यावाभूमीद्वयं सद्यः परितो व्याप्नुवन्ति च ।<br>
अन्तरिक्षादिकाल्ँलोकान्प्राच्याद्याः सकला दिशः ॥ ९२॥</p>
<p>स्वर्गलोकं च परितो यन्ति सर्वात्मकत्वतः ।<br>
सत्यस्य ब्रह्मणस्तन्तुमविच्छेदेन संस्थितम् ॥ ९३॥</p>
<p>विस्थीर्णं स्याद्यथा शास्त्रान्निश्चित्य गुरुतश्च तत् ।<br>
यः साक्षात्कृतवान् ब्रह्म स प्रजास्वभवच्च तत् ॥ ९४॥</p>
<p>श्रुत्यन्तरं ब्रह्म वेद ब्रह्मएव भवतीति हि ।<br>
परीत्य लोकान् परीत्य भूतानि<br>
परीत्य सर्वाः प्रदिशो दिशश्च ।<br>
प्रजापतिः प्रथमजा ऋतस्यात्मनात्मानमभिसम्बभूव ॥</p>
<p>1.18<br>
अम्भस्येत्यादिना प्रोक्ता ब्रह्मविद्या निगम्यते ॥ ९५॥</p>
<p>सत्यस्य ब्रह्मणो ह्याद्यकार्यरूपं प्रजापतिः ।<br>
हिरण्यगर्भो भूरादीन् लोकान्देवनरादिकान् ॥ ९६॥</p>
<p>देहान्परीत्य विदिशः प्राच्यादिकदिशोऽपि च ।<br>
सर्वतो व्याप्य समये सृष्टेः सृष्ट्वाखिलं जगत् ॥ ९७॥</p>
<p>स्थितिकाले च रक्षित्वा सत्याद्यात्मानमाप्तवान् ।<br>
आत्मना स्वस्वरूपेण तद्गोचरविबोधतः ॥ ९८॥</p>
<p>सदसस्पतिमद्भुतं प्रियमिन्द्रस्य काम्यम् ।<br>
सनिं मेधामयासिषम् ॥</p>
<p>1.19<br>
प्रार्थ्यते ब्रह्मलाभार्थमन्तर्यामी महेश्वरः ।<br>
सीदत्यस्मिञ्जगत्सर्वमित्यव्याकृतमुच्यते ॥ ९९॥</p>
<p>सदःशब्देन तस्यायं पतिः पालयिता स्मृतः ।<br>
अन्तर्यामी तमीशानं प्राप्तवानस्म्ययासिषम् ॥ १००॥</p>
<p>शीघ्रं सम्प्राप्नवानीति मत्वा भूतार्थकीर्ततम् ।<br>
possibly kIrtitam? <br>
editor: इति मत्वा ; इति विवक्षयेत्यर्थः ।<br>
अचिन्त्यचित्रजगतोऽनायासेन कृतत्वतः ॥ १०१॥</p>
<p>आश्चर्यरूपमिन्द्रस्य देवराजस्य च प्रियम् ।<br>
कदा लप्स्येऽहमित्येवमिन्द्रोऽप्याशास्ति हीश्वरम् ॥ १०२॥</p>
<p>सर्वैरन्यैरपेक्ष्यं च सनिं कर्मफलात्मकम् ।<br>
क्रियाफलप्रदातारं श्रुताधीतस्य धारणे ॥ १०३॥</p>
<p>शक्तिं मेधां प्रयच्छन्तमित्यध्याहृतिरिष्यते ।<br>
उद्दीप्यस्व जातवेदोऽपघ्नन्निऋतिं मम ।<br>
पशूँश्च मह्यममावह जीवनं च दिशो दिश ॥</p>
<p>1.20<br>
वह्न्युपाधिर्महेशानः प्रार्थ्यतेऽभीष्टलब्धये ॥ १०४॥</p>
<p>जाते प्राणिशरीरे यो जाठराग्निस्वरूपतः ।<br>
विद्यते तिष्ठतीत्येवं जातवेदाः स उच्यते ॥ १०५॥</p>
<p>उत्पन्नान्यजमानान्वा फलदानाय चेतसि ।<br>
विनिश्चिनोति वेत्तीति जातवेदाः प्रकीर्तितः ॥ १०६॥</p>
<p>जातवेदः प्रकर्षेण दीप्यस्वानुग्रहाय मे ।<br>
ममानिष्टं प्रकुर्वाणां निरृतिं पापदेवताम् ॥ १०७॥</p>
<p>विनाशयन्विनाश्यैतां पशून्मह्यं गवादिकान् ।<br>
जीवनं च चकारभ्यां भोग्यजातमशेषतः ॥ १०८॥</p>
<p>सम्पादय निवासार्थं दिशः प्राच्यादिदिग्गतान् ।<br>
निवासान् दिश देहीति मन्त्रार्थः परिकीर्तितः ॥ १०९॥</p>
<p>मा नो हिँसीज्जातवेदो गामश्वं पुरुषं जगत् ।<br>
अबिभ्रदग्न आगहि श्रिया मा परिपातय ॥</p>
<p>1.21<br>
सम्पादितगवादीनां प्रार्थ्यतेऽत्राविनाशनम् ।<br>
हे जातवेदो गामश्वं त्वत्प्रसादाग्दवादिकम् ॥ ११०॥</p>
<p>मामकीनं च मा हिंसीन्मा नाशयतु निरृतिः ।<br>
जगच्छब्दाग्दवाद्यन्यगृहक्षेत्रादिकीर्तितम् ॥ १११॥</p>
<p>अग्नेऽस्मदपराधं त्वं मनस्यस्थापयन्प्रभो ।<br>
आगच्छानुग्रहर्थं मे श्रिया मा परिपातय ॥ ११२॥</p>
<p>धनधान्यसमृद्ध्या मां सर्वतः प्रापयेश्वर ।<br>
पुरुषस्य विद्महे सहस्राक्षस्य महादेवस्य धीमहि ।<br>
तन्नो रुद्रः प्रचोदयात् ॥</p>
<p>1.22<br>
इतः परं तेषु तेषु देशेष्वतिविलक्षणः ॥ ११३॥</p>
<p>श्रितिपाठस्तत्र पूर्वैर्द्राविडः पाठ आदृतः ।<br>
तस्मात्तदनुसारेण श्रुतिव्याख्याधुनोच्यते ॥ ११४॥</p>
<p>जायत्रीषट्कतो देवाः प्रार्थ्यन्ते ज्ञानहेतवः ।<br>
विश्वरूपधरो रुद्र?ः प्रार्थ्यते तत्र चादितः ॥ ११५॥</p>
<p>विश्वतश्चक्षुरित्युक्तः सहस्राक्षो विराट् पुमान् ।<br>
तस्य स्वरूपं देवस्य जानीमहि लभेमहि ॥ ११६॥</p>
<p>तदर्थं तस्य देवस्य रूपं ध्यायेम धीमहि ।<br>
तस्मिन् ध्याने विराड् रुद्रो नोऽस्मन् प्रेरयतु प्रभुः ॥ ११७॥</p>
<p>editor: - बिभ्रद्दोर्भिः कुठारं सृगमभयवरौ सुप्रसन्नो<br>
महेशः -<br>
इत्याद्यागमप्रसिद्धमूर्तिधरं महेशं प्रार्तयते&mdash;<br>
तत्पुरुषाय विद्महे महादेवाय धीमहि ।<br>
तन्नो रुद्रः प्रचोदयात्<br>
1.23<br>
तमागमेषु प्रथितं पुरुषाकृतिमीश्वरम् ।<br>
जानीमहि महादेवं ध्यायेम सततं वयम् ॥ ११८॥</p>
<p>प्रचोदयतु नो रुद्रस्तस्मिन् ध्याने निरन्तरम् ।<br>
editor: - बीजापूरगदेक्षुकार्मुक&mdash;<br>
इत्याद्यागमप्रसिद्धमूर्तिधरं<br>
विनायकं प्रार्थयते<br>
तत्पुरुषाय विद्महे वक्रतुण्डाय धीमहि ।<br>
तन्नो दन्तिः प्रचोदयात्<br>
1.24<br>
जगतुल्यमुखत्वेन दीर्घतुण्डस्य वक्रता ॥ ११९॥</p>
<p>यो रत्नकलशस्तस्य धारणायेति मन्यताम् ।<br>
दन्तिर्महादन्तयुक्त इत्यर्थः परिकीर्तितः ॥ १२०॥</p>
<p>editor: पुराणादिप्रसिद्धं पक्षिराजमूर्तिधरं देवं प्रार्थयते&mdash;<br>
तत्पुरुषाय विद्महे सुवर्णपक्षाय धीमहि ।<br>
तन्नो गरुडः प्रचोदयात् ॥</p>
<p>editor: स्पष्टार्थत्वेन मन्त्रस्य न व्याख्या वार्त्तिकात्मिका ।</p>
<ul>
<li>हेमप्रख्यामिन्दुखण्डात्तमौलिम् -<br>
(प्रपञ्चसारः १४-२३)<br>
इत्याद्यागमप्रसिद्धमूर्तिधरां दुर्गां प्रार्थयते&mdash;<br>
कात्यायनाय विद्महे कन्याकुमारि धीमहि ।<br>
तन्नो दुर्गिः प्रचोदयात् ॥</li>
</ul>
<p>1.33<br>
कात्यः कृत्तिं वस्त इति श्रीरुद्रः परिकीर्तितः ॥ १२१॥</p>
<p>स एव यस्या अयनमधिष्ठानं तथोच्यते ।<br>
कुमारी कुत्सितारिष्टमारिका परिकीर्तिता ॥ १२२॥</p>
<p>कन्या च कमनीयासौ कुमारी च तथोदिता ।<br>
दुर्गिर्दुर्गैव लिङ्गादेर्व्यत्ययश्छान्दसो भवेत् ॥ १२३॥</p>
<ul>
<li>अकोर्द्दीप्यत्किरीटान्वितमकरलसत्कुण्डकम्-<br>
इत्याद्यागमप्रसिद्धमूर्तिधरं<br>
देवं प्रार्थयते&mdash;<br>
नारायणाय विद्महे वासुदेवाय धीमहि ।<br>
तन्नो विष्णुः प्रचोदयात्<br>
1.29!<br>
नार्शब्दितमुख्यापो यस्य विष्णोः समाश्रयः ।<br>
समुद्रजलसंवासी स नारायण उच्यते ॥ १२४॥</li>
</ul>
<p>वसुदेवादभिव्यक्तः सोऽवतरविशेषतः ।<br>
परमब्रह्मरूपेण व्यापित्वाद्विष्णुरुच्यते ॥ १२५॥</p>
<p>जप्या एताश्च गायत्र्यो देवताध्यानपूर्वकम् ।<br>
अन्तःकरणशुद्ध्यर्थं सदा सूरिभिरादरात्  ॥ १२६॥</p>
<p>footnote इतः परं सहस्रपरमा देवी<br>
इत्यारभ्य पञ्चमानुवाकपर्यन्तं ग्रन्थकृता न विवृतम् ।<br>
इति प्रथमोऽनुवाकः<br>
यश्छन्दसामृषभो<br>
विश्वरूपश्छन्दोभ्यश्चन्दाँस्याविवेश ।<br>
सताँशिक्यः प्रोवाचोपनिषदिन्द्रो ज्येष्ठ इन्द्रियाय<br>
ऋषिभ्यो नमो<br>
देवेभ्यः स्वधा पितृभ्यो भूर्भुवः सुवरोम् ॥</p>
<p>8.1<br>
i.v. says भूर्भुवस्सुवश्छन्द ओम्  at the end<br>
सर्ववेदान्तलाभाय जप्यो मन्त्र उदीर्यते ।<br>
वेदानां प्रणवः श्रेष्ठो यः सर्वजगदात्मकः ॥ १२७॥</p>
<p>प्रादुर्भूतः स वेदेभ्यः प्रतिभातः प्रजापतेः ।<br>
वेदसारतयेत्यर्थः प्रविवेशः पुनश्च सः ॥ १२८॥</p>
<p>गायत्र्यादीनि मन्त्रेषु प्रयोज्यस्तद्युतेषु हि ।<br>
मन्त्रेष्विति ; छन्दोभिरूपलक्षितेषु प्रयोक्तव्यः ।<br>
तदुक्तं प्रपञ्चसारे&mdash;</p>
<ul>
<li>अस्य तु वेदादित्वात् सर्वमनूनां प्रयुज्यते ह्यादौ</li>
<li>(१९-३५) इति ॥</li>
</ul>
<p>सतां शिक्यः कर्मभिश्चोपासकैर्ज्ञानशालिभिः ॥ १२९॥</p>
<p>प्राप्तं शक्यः कारणत्वाज्ज्येष्ठः प्रथम उच्यते ।<br>
इन्द्रः प्रणववाच्यात्मा परमैश्चर्यसंयुतः ॥ १३०॥</p>
<p>ऋसयोऽन्तर्मुखास्तेषां ज्ञानसामर्थ्यसिद्धये ।<br>
ब्रह्मविद्यां जगौ तस्मात्प्रतिबन्धनिवृत्तये ॥ १३१॥</p>
<p>मनस्करोमि देवेभ्यः पितृभ्यश्चाहमादरात् ।<br>
भूर्भुवः सुवरोंवेदांस्त्रिलोकस्थानवाप्नुयाम् ॥ १३२॥</p>
<p>अत एव पठन्त्यन्ये छन्द ओमिति मानवाः ।<br>
editor: भूर्भुवः सुवश्छन्द ओमित्यर्थः ॥</p>
<p>इति षष्ठोऽनुवाकः<br>
book doesn&rsquo;t mention 2-5<br>
नमो ब्रह्मणे धारणं मे अस्त्वनिराकरणं धारयिता भूयासं<br>
कर्णयोः श्रुतं मा च्योढ्वं ममामुष्य ओम् ॥</p>
<p>9.1<br>
i.v. says -च्योढं-<br>
अवाप्तवेदाविस्मृत्यै जप्यमन्त्र उदीर्यते ॥ १३३॥</p>
<p>मनोऽस्तु सर्वजगतां हेतवे परमात्मने ।<br>
ग्रन्थस्य च तदर्थस्य धारणं मेऽस्तु चेतसि ॥ १३४॥</p>
<p>अनिराकरणं नामाविस्मृतिः सा यथा भवेत् ।<br>
तथा धारयिताहं स्यां परमेष्ठिप्रसादतः ॥ १३५॥</p>
<p>एवं प्रार्थयमानस्य कर्णयोर्यच्छ्रुतं मम ।<br>
अविनाशाय तत्सर्वं प्राप्नुयां स्थिरधारणम् ॥ १३६॥</p>
<p>इति सप्तमोऽनुवाकः<br>
ऋतं तपः सत्यं तपः श्रुतं तपः शान्तं तपो दानं तपो<br>
यज्ञ।स्तपो भूर्भुवः<br>
सुवर्ब्रह्मैतदुपास्स्वैतत्तपः<br>
॥</p>
<p>10<br>
i.v. quotes -ऋतम् ॥। शान्तं तपो दमस्तपः<br>
शमस्तपो दानं तपो यज्ञं तपो भूर्भुवः ॥।-<br>
ऐकाग्युलक्षणं यत्स्यात्तपो विज्ञानसाधनम् ।<br>
तत्तपःप्राप्तये जप्यो मन्त्रोऽयमधुनोच्यते ॥ १३७॥</p>
<p>ऋतं वेदार्थबोधाय मीमांसाश्रवणं मतम् ।<br>
editor: मीमांसयोः श्रवणमित्यर्थः ।<br>
इन्द्रियोपरतिः शान्तिः शान्तिशब्देन कीर्त्यते ॥ १३८॥</p>
<p>स्वस्वत्यागः परस्वत्वापत्त्यन्तो दानमुच्यते ।<br>
editor: आपत्तीति ; आपादनपर्यन्त इत्यर्थः ।<br>
अग्निहोत्रादिको यज्ञस्तत्सर्वं तप उच्यते ॥ १३९॥</p>
<p>विराट्स्वरूपंयद्ब्रह्म भूरादित्रितयात्मकम् ।<br>
मुमुक्षो त्वमुपास्स्वैतत्प्रत्यायवर्ततं कुरु ॥ १४०॥</p>
<p>एतच्चोपासनं प्रोक्तमुत्तमं तप उच्यते ।<br>
इत्यष्टमोऽनुवाकः<br>
यथा वृक्षस्य सम्पुष्पितस्य दूराद्गन्धो वात्येवं पुण्यस्य<br>
कर्मणो दूराद्गन्धो वाति यथासिधारां कर्तेऽवहितमवक्रामे<br>
यद्युवे युवे हवा विह्वयिष्यामि कर्तं<br>
पतिष्यामीत्येवममृतादात्मानं<br>
जुगुप्सेत् ।<br>
11<br>
ज्ञानहेतुतया पुण्यं विहिताचरणात्मकम् ॥ १४१॥</p>
<p>प्रशस्यते निषिद्धस्याचरणं च विनिन्ध्यते ।<br>
editor: ज्ञानप्रतिबन्धकत्वेनेति शेषः ।<br>
यथैव सुरभिर्गन्धः सहागच्छति वायुना ॥ १४२॥</p>
<p>एवं पुण्यस्य यागदेः सुगन्धः कीर्तिलक्षणः ।<br>
दूराद्वाति नृलोकाद्धि स्वर्गे गच्छत्यतो नृभिः ॥ १४३॥</p>
<p>पुण्यं कार्यमथाग्रे तु पापदृष्टान्त उच्यते ।<br>
यथा प्रसारितां गर्ते कूपादौ कुत्रचिन्नरः ॥ १४४॥</p>
<p>खड्गधारामवक्रामेत्तदायं चिन्तयेन्नरः ।<br>
युवे हुवे यौमि यौमि यद्यङ्घ्रिं मिश्रयाम्यहम् ॥ १४५॥</p>
<p>तद्धारायां तदाहं तु<br>
footnote  मूले लस्य छान्दसो दकार इति सायणः ।<br>
विह्वलिष्याम्यसंशयम् ।<br>
गर्तं वा सम्पतिष्यामि धारायां चरणस्य हि ॥ १४६॥</p>
<p>दृढस्पर्शेन विच्छेदाद्भाविष्याम्येव विह्वलः ।<br>
दृढस्पर्शो न चेद्गर्ते सम्पतिष्याम्यधस्त्विति ॥ १४७॥</p>
<p>एवं प्रवर्तमानोऽपि पापे मर्त्यो विचारयेत् ।<br>
यदि तत्प्रकटं कुर्यां तदा स्यामहि निन्दितः ॥ १४८॥</p>
<p>यदि चाप्रकटं कुर्यां तदापि नरके खलु ।<br>
पतिष्यामीति चात्मानं जुगुप्सेदनृतान्नरः ॥ १४९॥</p>
<p>धिङ् मां लोकद्वयभ्रष्टमित्यात्मानं विनिन्द्य च ।<br>
पापान्निवारयेन्मर्त्य इति मन्त्रार्थ ईरितः ॥ १५०॥</p>
<p>editor: अवक्रामेत् ; तदुपरि पदाभ्यां गन्तुं प्रवर्तत इत्यर्थः ।<br>
यच्छब्दो यदिशब्दार्थे यस्थाने व्यत्ययेन हः ।<br>
अत एव पठन्त्यन्ये युवे युवे इति श्रुतौ ॥ १५१॥</p>
<p>अहमर्थे हशब्दः स्याल्लस्थाने व्यत्ययेन दः ।<br>
editor: यद्युव इत्यादावाह&mdash;यच्छब्द इत्यादिना । अध इति ;<br>
अधोवर्तिनि<br>
गर्ते त्वित्यन्वयः । इतीति ; -इति चिन्तयेन्नरः - इति<br>
पूर्वेणान्वयः । इति<br>
चात्मानमिति ; ईदृग्विचारयुक्त इत्यर्थः ।<br>
इति नवमोऽनुवाकः<br>
अणोरणीयान्महतो महीयानात्मा गुहायां निहितोऽस्य जन्तोः ।<br>
तमक्रतुं पश्यति वीतशोको धातुः प्रसादान्महिमानमीशम् ॥</p>
<p>12.1<br>
पुण्यानुष्ठानतश्चास्य निषिद्धाचारवर्जनात् ॥ १५२॥</p>
<p>शुद्धान्तःकार्णस्यैवं ब्रह्मतत्त्वं समीरितुम् ।<br>
अणोरणीयानित्यादिरनुवाकः प्रवर्तते ॥ १५३॥</p>
<p>आत्मशब्दः स्वरूपार्थः परमेश्वरवाचकः ।<br>
अधिष्ठानतया तस्य जगद्रूपत्वकारणात् ॥ १५४॥</p>
<p>परमाण्वादयोऽस्माकमयोग्याः स्युस्तथापि च ।<br>
योगिप्रत्यक्षगम्यत्वं तेषां तच्चात्मनो न हि ॥ १५५॥</p>
<p>इत्यभिप्रेत्य भगवानणीयान्परिकीर्तितः ।<br>
एकब्रह्माण्डमध्यस्थं दिगाकाशादिकं महत् ॥ १५६॥</p>
<p>ईदृग्ब्रह्माण्डकोटीनामधिष्ठानत्वमात्मनः ।<br>
अतो महीयान्महतोऽप्ययमात्मा प्रकीर्तितः ॥ १५७॥</p>
<p>हृदब्जसंवृता बुद्धिस्तन्मध्यस्था गुहोच्यते ।<br>
स्याद्विद्ययोपलभ्यत्वं बुद्धौ निहितमात्मनः ॥ १५८॥</p>
<p>तमीशं निरुपाधित्वात्सङ्कल्पेन विवर्जितम् ।<br>
जीवस्यैव समीचीनमित्येतत्कल्पनं यतः ॥ १५९॥</p>
<p>अत एव महान्तं च शमादिगुणसंयुतः ।<br>
धातुः प्रसादादीशस्यानुग्रहादधिकारवान् ॥ १६०॥</p>
<p>साक्षात्करोति दृष्ट्वा तं वीतशोको भवेन्नरः ।<br>
editor: धातुरिति । तदुक्तम्&mdash;<br>
-ईश्वरानुग्रहादेषां पुंसामद्वैतवासना ।<br>
महाभयपरित्राणा द्वित्राणामिह जायते ॥-<br>
इति ।<br>
सप्त प्राणा प्रभवन्ति तस्मात्<br>
सप्तार्चिषः समिधः सप्त जिह्वाः ।<br>
सप्त इमे लोका येषु चरन्ति<br>
प्राणा गुहाशयान्निहिताः सप्त सप्त ॥</p>
<p>12.2<br>
विशुद्धचित्तैर्विज्ञेयः परमात्मा य ईरितः ॥ १६१॥</p>
<p>तस्योपलक्षनार्थं च जगत्कारणतोच्यते ।<br>
editor: तस्येति ; शाखेन्दुन्यायेनेत्यर्थः ।<br>
शिरःस्थसप्तच्छिद्रस्थाः सप्तसङ्ख्यासमन्विताः ॥ १६२॥</p>
<p>प्राणा मायायुतादीशाज्जायन्ते चक्षुरादयः ।<br>
चक्षुषी नासिके श्रेत्रे वाक् चेति प्राणसप्तकम् ॥ १६३॥</p>
<p>सप्तार्चिषा सप्तसङ्ख्या वृत्तयः परिकीर्तिता ।<br>
तैर्गृह्यमाणविषयाः समिधः सप्त कीर्तिता ॥ १६४॥</p>
<p>यथा गोलकभेदेन चक्षुरादि द्विधा भवेत् ।<br>
तथा ग्राहकभेदेन रूपादिद्वित्वमुच्यते ॥ १६५॥</p>
<p>editor: तैः ; अर्चिर्भिरित्यर्थः ।<br>
अथवा सप्तसङ्ख्यायाः समिच्छब्देन नान्वयः ।<br>
किन्तु जिह्वापदेनैव वह्नेर्जिह्वास्त्विमाः श्रुताः ॥ १६६॥</p>
<ul>
<li>काली कराली च मनोजवा च<br>
सुलोहिता या च सुधूम्रवर्णा ।<br>
स्फुलिङ्गिनी विश्वरूची च देवी<br>
लोलायमाना इति सप्त जिह्वाः ॥-<br>
सु। १-४<br>
editor: मुण्डकश्रुतिमेव पठति&mdash;कालीति ।<br>
प्राणाश्चरन्ति देवादेर्देहस्था येषु सप्तसु ।<br>
इमे भूरादयः सप्त लूकास्तस्मात्समुत्थिताः ॥ १६७॥</li>
</ul>
<p>गुहाशयः स विज्ञेयो यो बुद्धावुपलभ्यते ।<br>
तस्मादेव समुत्पन्नाः सप्तसङ्ख्यासमन्विताः ॥ १६८॥</p>
<p>सप्तर्षयस्तथा सप्त समुद्रा एवमादिकाः ।<br>
पदार्था निहितास्तत्र तत्र च स्थापिताः स्थले ॥ १६९॥</p>
<p>अतः समुद्रा गिरयश्च सर्वेऽस्मात्स्यन्दन्ते<br>
सिन्धवः सर्वरूपाः ।<br>
अतश्च विश्वा ओषधयो रसाश्च<br>
येनैष भूतस्तिष्ठत्यन्तरात्मा ॥</p>
<p>12.3<br>
समुद्रा गिरयश्चास्मात्प्रभवन्ति महेश्वरात् ।<br>
अस्माद्गङ्गादयो नद्यः सञ्जाताः प्रवहन्ति च ॥ १७०॥</p>
<p>ब्रीह्याद्योषधयोऽम्लाद्या रसाश्चेशात्समुत्थिताः ।<br>
अन्तरात्मापदेनात्र लिङ्गदेहो विवक्षितः ॥ १७१॥</p>
<p>स्थूलदेहचिदात्मान्तर्मध्ये ह्येषोऽवतिष्ठते ।<br>
येनौषधिरसेनायं बद्धे देहेऽत्र तिष्ठति ॥ १७२॥</p>
<p>तादृशो रस उत्पन्न इत्यर्थः परिकीर्तितः ।<br>
ब्रह्मा देवानां पदवीः कवीना-<br>
मृषिर्विप्राणां महिषो मृगाणाम् ।<br>
श्येनो गृध्राणाँस्वधितिर्वनानाँ<br>
सोमः पवित्रमत्येति रेभन् ॥</p>
<p>12.4<br>
ईशस्योत्कृष्टरूपेणावस्थानमिह कथ्यते ॥ १७३॥</p>
<p>इन्द्रादिकानां देवानां मध्ये ब्रह्मा चतुर्मुखः ।<br>
भूत्वा नियामकत्वेन परमेशोऽवतिष्ठते ॥ १७४॥</p>
<p>कवीनां काव्यशास्त्रादेः कर्तॄणां पदवीरयम् ।<br>
पदं सुशब्दं वेतीति शब्दसामर्थ्यबोधवान् ॥ १७५॥</p>
<p>व्यासवाल्मीकिमुख्यो यस्तद्रुपश्चावतिष्ठते ।<br>
ऋषिर्वसिष्ठप्रमुखस्तत्तद्गोत्रप्रवर्तकः ॥ १७६॥</p>
<p>चतुष्पादां तु महिषः शक्त्याधिक्येन संयुतः ।<br>
बभूव प्रबलः श्येनः सर्वेषां पक्षिणामपि ॥ १७७॥</p>
<p>वृक्षौधानां छेदनार्थं परशुश्च बभूव सः ।<br>
सोमवल्ल्यात्मको रेभन्पवित्रं शुद्धिकारणम् ॥ १७८॥</p>
<p>मन्त्रशब्देन युक्तः सन्नत्येत्यखिलमेव सः ।<br>
अजामेकां लोहितशुक्लकृष्णां<br>
बह्वीं प्रजां जनयन्तीँ<br>
सरूपाम् ।<br>
अजो ह्येको जुषमाणोऽनुशेते<br>
जहात्येनां भुक्तभोगामजोऽन्यः॥</p>
<p>12.5<br>
चतुर्मुखादिदेहेषु विशेषेण स्थितिं विभोः ॥ १७९॥</p>
<p>व्यवहारस्य समये सङ्कीर्त्याथ प्रदर्श्यते ।<br>
अविद्यामुपजीव्यात्र बद्धमुक्तव्यवस्थितिः ॥ १८०॥</p>
<p>तेजोऽबन्नानि सम्पाद्य तद्रूपाज यदा तदा ।<br>
लोहितादिकवर्णा स्याद्यदग्नेरिति हि श्रुतिः ॥ १८१॥</p>
<p>editor: तेज इति ; अजा तेजादीनि सम्पाद्य तद्रूपा यदा<br>
स्यात्तदेत्यन्वयः ।<br>
-यदग्ने रोहितं रूपं तेजसस्तद्रूपं यच्छुक्लं तदपां<br>
यत्कृष्णं तदन्नस्य-<br>
(छान्दोग्ये ६-४-१ । )  इति श्रुतेरित्यर्थः ।<br>
लोहितादिकशब्दैर्वा रजःसत्त्वमोगुणाः ।<br>
उपलक्ष्यास्तथा चेयं स्याद्गुणत्रितयात्मिका ॥ १८२॥</p>
<p>गुणत्रयात्मकत्वेन सरूपा या प्रजा भवेत् ।<br>
तां समुत्पादयत्येका तामजो जनिवर्जितः ॥ १८३॥</p>
<p>जीवः सक्तो विरक्तश्च तत्रैकः सक्तिमानजः ।<br>
प्रीत्या संसेवमानः सन्ननुशेते विमूढधीः ॥ १८४॥</p>
<p>यथोक्तामनुसृत्यैव वर्तते याति संसृतिम् ।<br>
अन्यो विरक्तजीवस्तु भुक्तभोगां जहाति ताम् ॥ १८५॥</p>
<p>प्रागेव भुक्ता भोगा ये नोपरिष्टात्तथाविधैः ।<br>
भोगैर्युक्तां भुक्तभोगां तत्त्वज्ञानेन बाधते ॥ १८६॥</p>
<p>सन्धातमानी बद्धः स्यात्तद्विहीनो विमुच्यते ।<br>
editor: व्यवस्थां व्यक्तीकरोति&mdash;सङ्घातेति ।<br>
हँसः शुचिषद्वसुरन्तरिक्षस-<br>
द्धोता वेदिषदतिथिर्दुरोणसत् ।<br>
नृषद्वरसदृतसद्व्योमसदब्जा<br>
गोजा ऋतजा अद्रिजा ऋतं बृहत् ॥</p>
<p>12.6<br>
internet version has ha.nsaH<br>
ज्ञानबाधितमायस्य भाति ब्रमात्मना जगत् ॥ १८७॥</p>
<p>इति प्रदर्श्यतेऽर्थोऽयमतो जगदनूद्यते ।<br>
सर्वदा गच्छतीत्यर्को हंसोऽयं शुद्धमण्डले ॥ १८८॥</p>
<p>ज्योतिर्मये सीदतीति शुचिषत्परिकीर्तितः ।<br>
जगन्निवासहेतुत्वाद्वसुः सूत्रात्मरूपतः ॥ १८९॥</p>
<p>वायुः सन्नन्तरिक्षेऽयं सीदतीत्यन्तरिक्षसत् ।<br>
होताग्निर्होमजनकस्तद्रूपो वेदिसंस्थितः ॥ १९०॥</p>
<p>सीदत्यतिथिरूपेण दुरोनेषु गृहेष्वयम् ।<br>
कर्माधिकारिजीवः सन् नृषु मर्त्येषु संस्थितः ॥ १९१॥</p>
<p>वरसच्छ्रेष्ठकाश्यादौ पूज्यदेवात्मना स्थितः ।<br>
ऋतस्त्फलरूपेण वैदिके कर्मणि स्थितः ॥ १९२॥</p>
<p>नक्षत्रादिकरूपेण व्योमस्थो व्योमसद्भवेत् ।<br>
अद्भ्यो जलेभ्यः सञ्जातः शङ्खनक्रादिरूपतः ॥ १९३॥</p>
<p>गोजाः क्षीरादिरूपेण गोभ्यः सञ्जात उच्यते ।<br>
ऋतजाः सत्यवचनाज्जातः कीर्तितस्वरूपतः ॥ १९४॥</p>
<p>वृक्षादिरूपतोऽद्रिभ्यो जात इत्यद्रिजाः स्मृतः ।<br>
ऋतं सत्यं परं ब्रह्म हंस इत्यादिनोदितम् ॥ १९५॥</p>
<p>यज्जगत्तत्समस्तं च ब्रह्मैव ज्ञानिदृष्टितः ।<br>
यमाज्जाता न परा नैव किञ्च-<br>
नास य आविवेश भुवनानि विश्वा ।<br>
प्रजापतिः प्रजया संविदान्-<br>
अस्त्रीणि ज्योतीँषि सचते स षोडशी ॥</p>
<p>12.6ka<br>
जगदात्मत्वमुक्तं यत्तदत्र प्रतिपाद्यते ॥ १९६॥</p>
<p>सृष्टेरूर्ध्वं समुत्पन्नाः प्रजा यस्मान्महेश्वरात् ।<br>
परा न व्यतिरिक्ताः स्युर्नापि तत्पूर्वभाविनः ॥ १९७॥</p>
<p>editor: सृष्टेः पूर्ववर्तिप्रजा नेश्वरादन्या इत्यर्थः ।<br>
सृष्टेः पूर्वं ब्रह्मभिन्नं वस्तु नैवास किञ्चन ।<br>
श्रुत्यन्तरे ह्येकमेवाद्वितीयं ब्रह्म संश्रुतम् ॥ १९८॥</p>
<p>नापि चेतनजीवस्य ब्रह्मान्यत्वमुपेयते ।<br>
य ईशः सर्वलोकस्यान् देहाञ्जीवात्मनाविशत् ॥ १९९॥</p>
<p>अनेन जीवेनेत्यादिश्रुतिसङ्कीर्तितत्वतः ।<br>
प्रजापालक ईशोऽयं प्रजयोत्पन्नयात्मनः ॥ २००॥</p>
<p>तादात्म्यं लभमानः सन् वर्तते किञ्च सोऽच्युतः ।<br>
त्रीणि ज्योतींषि सचते समवैति तदातमकः ॥ २०१॥</p>
<p>अग्न्यर्कचन्द्ररूपाणि ज्योतींषीत्यर्थ ईरितः ।<br>
प्रश्नोपनिषदुक्ता याः कलाः षोडश तद्युतः ॥ २०२॥</p>
<p>तत्कलारूपजगता तादात्म्यात्षोडशी शिवः ।<br>
विधर्तारँ हवामहे वसोः  कुविद्वनाति नः ।<br>
सवितारं नृचक्षसम् ॥</p>
<p>12.6kha<br>
मन्त्राः केचिदिहोच्यन्ते सर्वेशप्रार्थनात्मकाः ॥ २०३॥</p>
<p>ब्रह्मविज्ञानलाभाय वेदेन हितकारिणा ।<br>
वसोर्ज्ञानस्य दातारं विधर्तारं विशेषतः ॥ २०४॥</p>
<p>editor: विशेषतो दातारमित्यन्वयः ।<br>
अस्मद्बुद्धेः प्रेरकत्वात्सवितारं नृचक्ष्हसम् ।<br>
तत्त्वविद्याप्रवक्तारं नृणामाचार्यरूपतः ॥ २०५॥</p>
<p>अस्मत्प्रसादसिद्ध्यर्थमाह्णयामो महेश्वरम् ।<br>
कुवित्प्रभूतं ज्ञानाख्यं धनमीशो ददाति नः ॥ २०६॥</p>
<p>अद्यानो देव सवितः प्रजावत्सावीः सौभगम् ।<br>
परा दुःष्वप्नियँ सुव ॥</p>
<p>39.2<br>
हे देव प्रेरकाद्यास्मिन् दिने विद्याभिलाषिणाम् ।<br>
नः शिष्यादिप्राजोपेनं भाग्यमाचार्यतात्मकम् ॥ २०७॥</p>
<p>सवीः प्रयच्छ द्वैतं च स्वप्नतुल्यं पराकुरु ।<br>
विश्वानि देव सवितर्दुरितानि परासुव ।<br>
यद्भद्रं तन्मम आसुव ॥</p>
<p>39.3<br>
सर्वाण्यघानि ज्ञानस्य प्रतिबन्धान् विनाशय ॥ २०८॥</p>
<p>असम्भावनया हीनं विपर्ययविवर्जितम् ।<br>
यदस्ति तत्त्वविज्ञानं तत्साकल्येन देहि मे ॥ २०९॥</p>
<p>मधु वाता ऋतायते मधु क्षरन्ति सिन्धवः ।<br>
माध्वीर्नः सन्त्वोषधीः ॥</p>
<p>39.4<br>
ऋतं ब्रह्मेच्छते मह्यं वाता वान्तु सुखावहाः ।<br>
स्याद्वायौ प्रबले रोगो विघ्नस्तत्त्वधियो यतः ॥ २१०॥</p>
<p>अतो वायोरानुकूल्यं प्रार्थ्यते ज्ञानकामिना ।<br>
नद्यः सम्पादयन्त्वम्बु मधुरं रोगनाशकम् ॥ २११॥</p>
<p>ब्रीह्याद्या मधूराः सन्तु पथ्यरूपा भवन्तु नः ।<br>
मधु नक्तमुतोषसि मधुमत्पार्थिवँ रजः ।<br>
मधुद्यौरस्तु नः पिता ॥</p>
<p>39.5<br>
रात्रौ दिवा च नोऽस्माकं सुखमस्त्वनुकूलतः ॥ २१२॥</p>
<p>मा भूत्कालकृतो विघ्नो ज्ञानस्येत्यर्थ ईरितः ।<br>
editor: अनुकूलत इति ; सार्वविभक्तिकस्तसिः probably sarvavibhaktikaH<br>
। अनुकूलमित्यर्थः ।<br>
पार्थिवं शयनन्दिस्थं रजो मधुमदस्तु नः ॥ २१३॥</p>
<p>अनुकूलं तदप्यस्तु कण्टकादिविवर्जितम् ।<br>
द्यौः पिता पृथवी मातेत्येवं श्रुत्या पिता हि सा ॥ २१४॥</p>
<p>मधुमान्नो वनस्पतिर्मधुमाँ अस्तु सूर्यः ।<br>
माध्वीर्गावो भवन्तु नः ॥</p>
<p>39.6<br>
चूतादिर्मधुमानस्तु मधुरैरन्वितः फलैः ।<br>
अस्त्वेषु जीवनोपायो नोऽस्मिन् प्रति महीरुहः ॥ २१५॥</p>
<p>अकृत्वादिकसन्तापमनुकूलप्रकाशयुक् ।<br>
सूर्योऽस्तु गावो माध्वीर्नो मधुरक्षीरसंयुताः ॥ २१६॥</p>
<p>घृतं मिमिक्षिरे घृतमस्य योनि-<br>
र्घृते श्रितो घृतमुवस्य धाम ।<br>
अनुष्वधमावह मादयस्व<br>
स्वाहाकृतं वृषभ वक्षि हव्यम् ॥</p>
<p>12.7<br>
देहानुकूल्यं सम्प्रार्थ्य भोगस्य सकलस्य च ।<br>
ज्ञानहेतुक्रियाहेतिरग्नेस्तत्प्रर्थ्यतेऽत्र तु ॥ २१७॥</p>
<p>editor: तत्; आनुकूल्यम् ।<br>
घृतमग्नौ सिक्तवन्तो यजमानः पुरातनाः ।<br>
हेतुर्वह्नेर्घृतं तेन ज्वालानामभिवृद्धितः ॥ २१८॥</p>
<p>अतो घृते श्रितो वह्निर्घृतमेवास्य धाम च ।<br>
अनुसृत्य स्वधामन्नमस्मदीयं हविर्वह ॥ २१९॥</p>
<p>देवानत्रानयानीय मादयस्व मुदान्वितान् ।<br>
कुरु हे वृषभश्रेष्ठ हव्यं स्वाहाकृतं वह ॥ २२०॥</p>
<p>स्वाहाकारेण चास्माभिर्दत्तं प्रापय देवताः ।<br>
editor: हविर्वहेति ; आवहेति यावत् । तस्यैवार्थो देवानत्रानयेति ।<br>
समुद्रादूर्मिर्मधुमाँ उदार-<br>
दुपाँशुना सममृतत्वमानट् ।<br>
घृतस्य नाम गुह्यं यदस्ति<br>
जिह्वा देवानाममृतस्य नाभिः ॥</p>
<p>12.8<br>
समुद्रवत्समधिकात्परिपूर्णपरात्मणः ॥ २२१॥</p>
<p>ऊर्मितुल्यप्रपञ्चोऽयं मधुमान् भोग्य उत्थितः ।<br>
अब्धेस्तरङ्गवत्सर्वं भोग्यमीशादजायत ॥ २२२॥</p>
<p>घृतं दीप्तं स्वप्रकाशं तस्य प्रणवलक्षनम्<br>
मान सर्वेषु वेदेषु यद्गोप्यं विद्यते महत् ॥ २२३॥</p>
<p>editor: घृतमिति; -घृ क्षरणदीप्त्योः - इति धातुः ।<br>
तेन प्रणवरूपेणोपांशुन ध्यानकालतः ।<br>
शनैरुच्चार्यमाणेनामृतत्वं नाशवर्जितम् ॥ २२४॥</p>
<p>ब्रह्मानट् सम्यगाप्नोति तच्च जिह्वा दिवौकसाम् ।<br>
तैर्ध्यानतत्परैर्नित्यं कीर्त्यत्वादास्यमध्यतः ॥ २२५॥</p>
<p>वर्तते किञ्च मोक्षस्य नाभिराशय उच्यते ।<br>
एतद्ध्येवाक्षरं ज्ञात्वा यो यदिच्छति तस्य तत् ॥ २२६॥</p>
<p>इति श्रुत्यन्तरोक्तत्वादनेनाप्यं हि तत्फलम् ।<br>
एतस्यामृचि तारस्य मोक्षसाधनतोदिता ॥ २२७॥</p>
<p>वयं नाम प्रब्रवामा घृतेना-<br>
स्मिन्यज्ञे धारयामा नमोभिः ।<br>
उप ब्रह्मा शृणवच्छस्यमानं<br>
चतुःशृङ्गोऽवमीद्गौर एतत् ॥</p>
<p>12.9<br>
अस्मिन् यज्ञे ज्ञानयज्ञे वयं ज्ञानाभिलाषिणः ।<br>
ब्रह्मात्मना निमित्तेन नाम प्रणवसञ्ज्ञकम् ॥ २२८॥</p>
<p>प्रभवामोच्चारयामो ध्यायन्तः सर्वदा ततः ।<br>
नमस्कारैर्युताश्चित्ते धारयामो महेश्वरम् ॥ २२९॥</p>
<p>शस्यमानं स्तूयमानमस्माभिः प्रणवेन च ।<br>
ब्रह्मैतच्छ्रुयमाणं च पार्श्चस्थैर्ब्रह्मवेदिभिः ॥ २३०॥</p>
<p>अकारादिकनादान्तचतुःशृङ्गसमन्वितः ।<br>
प्रणवाख्यो वृषः श्वोतो वान्तवान्प्रत्यपादयत् ॥ २३१॥</p>
<p>चत्वारि शृङ्गा त्रयो अस्य पादा<br>
द्वेशीर्षे सप्त हस्तासो अस्य ।<br>
त्रिधा बद्धो वृषभो रोरवीति<br>
महो देवो मर्त्याँ आविवेश ॥</p>
<p>12.10<br>
प्रणवप्रतिपाद्यत्वादस्य प्रणवरूपिणः ।<br>
अकारादीनि चत्वारि शृङ्गाणि परमात्मणः ॥ २३२॥</p>
<p>ब्रह्मैभिर्गम्यते तत्त्वमिति पादाः समीरिताः ।<br>
विश्चश्च तैजसः प्राज्ञ इत्यश्यात्मं त्रयोऽङ्घ्रयः ॥ २३३॥</p>
<p>विराड्ढिरण्यगर्भश्चाव्याकृतश्चाधिदैवतम् ॥</p>
<p>द्वे शक्ती चिदचिद्रूपे शिरःस्थाने समीरिते ॥ २३४॥</p>
<p>भूरादयः सप्त लूकाः हस्ताः स्युः परमात्मनः ।<br>
विश्वादिभिर्विराडाद्यैस्त्रिधाकारादिषु त्रिषु ॥ २३५॥</p>
<p>सम्बद्धः प्रणवो ब्रह्म प्रतिपादयति स्फुटम् ।<br>
स्पष्टं प्रणववेद्यं तद्देव इत्यादिनोच्यते ॥ २३६॥</p>
<p>प्रविष्टः सर्वतो मर्त्यान्नरदेहान्महेश्वरः ॥</p>
<p>नखाग्रावधिदेहेऽयं सम्प्रविष्ट इति श्रुतिः ॥ २३७॥</p>
<p>त्रिधा हितं पणिभिर्गुह्यमानं<br>
गवि देवासो घृतमन्वविन्दन् ।<br>
इन्द्र एकँ सूर्य एकं जजान<br>
वेनादेकँ स्वधया निष्टतक्षुः ॥</p>
<p>12.11<br>
देहे विश्वादिसञ्ज्ञेन त्रिप्रकारेण संस्थितम् ।<br>
विराडादिकसञ्ज्ञेन ब्रह्माण्डे च त्रिधा स्थितम् ॥ २३८॥</p>
<p>गोप्यमानं रहस्यत्वादाचार्यैर्ब्रह्म भास्वरम् ।<br>
लब्धवन्तो महावाक्ये देववत्सात्त्विका नराः ॥ २३९॥</p>
<p>यत् त्रिधा हितमित्युक्तमेतदेव विविच्यते ।<br>
समुत्पादितवानेकं विराड् जागरणात्मकम् ॥ २४०॥</p>
<p>हिरण्यगर्भोऽयनयत्स्वप्नरूपं प्रभाववान् ।<br>
सुषुप्तरूपं सञ्जातं वेनादख्याकृतात्मनः ॥ २४१॥</p>
<p>वेनेति कान्तिकर्मा स्यात्सर्वदुःखविवर्जनात् ।<br>
कमनीयोऽख्याकृतः स्यादित्येवमवगम्यताम् ॥ २४२॥</p>
<p>editor: वेनेति ; धातुरिति शेषः ।<br>
धीयते स्थाप्यते स्वस्मिन्निति ब्रह्मात्मिका चितिः ।<br>
आश्रयान्तरहीनेयं स्वधाशब्देन कीर्त्यते ॥ २४३॥</p>
<p>तयोत्पादितवन्तस्ते त्रयो जागरणादिकम् ।<br>
यो देवानां प्रथमं पुरस्ता-<br>
द्विश्वाधिको रुद्रो महर्षिः ।<br>
हिरण्यगर्भं पश्यत जायमानँ<br>
स नो देवः शुभयास्मृत्या संयुनक्तु ॥</p>
<p>12.12<br>
द्रवत्येति रुदं शब्दं वैदिकं रुद्द्र उच्यते ॥ २४४॥</p>
<p>वेदगम्यो महाञ्श्रेष्ठोऽतीन्द्रियो द्रष्टृमध्यतः  ।<br>
हिरण्यगर्भं यो देवः पश्यति स्वप्रकाशचित् ॥ २४५॥</p>
<p>आदिभूतं समस्तानामिन्द्रादीनां दिवौकसाम् ।<br>
पुरस्ताज्जन्मनां कीर्त्या देवानां जन्मतः पुरा ॥ २४६॥</p>
<p>पुरस्ताज्जन्मसङ्कीर्त्या तत्प्राथम्यं स्फुटीकृतम् ।<br>
स देवः शुभया स्मृत्या सर्वसंसारघातिना ॥ २४७॥</p>
<p>ब्रह्मस्मृत्या संयुनक्तु संयुक्तान् प्रकरोतु नः ।<br>
मन्त्रोऽयं ब्रह्मविद्यायाः प्राप्तये जप्यतां बुधैः ॥ २४८॥</p>
<p>इति प्रतीयतेऽस्माकं मन्त्रलिङ्गस्य तत्त्वतः ।<br>
यस्मात्परं नापरमस्ति किञ्चि-<br>
द्यस्मान्नाणीयो न ज्यायोऽस्ति कश्चित् ।<br>
वृक्ष इव स्तब्धो दिवि तिष्ठ-<br>
त्येकस्तेनेदं पूर्णं पुरुषेण सर्वम् ॥</p>
<p>12.13<br>
यदुक्तं शुभयेत्यादि स्मर्तव्यं तदिहोच्यते ॥ २४९॥</p>
<p>उत्कृष्टमपकृष्टं वा वस्तु यस्मान्न विद्यते ।<br>
नाल्यं यस्माद्ब्रह्मणोऽस्ति नाधिकं वस्तु किञ्चन ॥ २५०॥</p>
<p>गुणात्कर्षापकर्षौ तु परापरपरोदितौ ।<br>
मानोत्कर्षादिकं प्रोक्तं ज्याय इत्यादिशब्दतः  ॥ २५१॥</p>
<p>सर्वथा तन्निषेधेनाद्वितीयत्वं हि सिध्यति<br>
editor: उत्कर्षापकर्षनिषेधेनेत्यर्थः ।<br>
वृक्षः स्तब्धो यथैकत्र गत्यादिरहितस्तथा ॥ २५२॥</p>
<p>स्वप्रकाशस्वरूपोऽसौ निर्विकारोऽवतिष्ठते ।<br>
तेनेदं पूर्णमखिलं पुरुषेण परात्मना ॥ २५३॥</p>
<p>नास्त्येव जगदाकारो परमात्मैव संस्थितः ।<br>
न कर्मणा न प्रजया<br>
धनेन त्यागेनैके अमृतत्वमानशुः ।<br>
परेण नाकं निहितं गुहायां<br>
बिभ्राजते यद्यतयो विशन्ति ॥</p>
<p>12.14<br>
ब्रह्मस्मृतावन्तरङ्गं त्यागो हेतुरिहोच्यते ॥ २५४॥</p>
<p>तच्चामृतत्त्वं न प्राप्यमग्निहोत्रादिकर्मणा ।<br>
पुत्रादिना धनेनापि किन्तु कर्मादिहानतः ॥ २५५॥</p>
<p>व्यापाराणां लौकिकानां वैदिकानां च वर्जनात् ।<br>
केचिदन्तर्मुखा एवामृतत्वं प्राप्नुवन्ति तत् ॥ २५६॥</p>
<p>जितेन्द्रिया यद्विशन्ति तत्स्वर्गातुत्तमं च सत् ।<br>
एकाग्रबुद्धिनिष्ठं सद्विशेषेण प्रकाशते ॥ २५७॥</p>
<p>अन्तर्मुखैः सद्भिरेव ब्रह्म तच्चानुभूयते ।<br>
वेदान्तविज्ञानविनिश्चितार्थाः<br>
सन्न्यासयोगाद्यतयः शुद्धसत्त्वाः ।<br>
ते ब्रह्मलोके तु परान्तकाले<br>
परामृताः परिमुच्यन्ति सर्वे ॥</p>
<p>दह्रं विपापं वरवेश्मभूत यत्पुण्डरीकं<br>
पुरमध्यसँस्थम् ।<br>
तत्रापि दह्रं गगनं विशोकम्<br>
तस्मिन्यदन्तस्तदुपासितव्यम् ॥</p>
<p>यो वेदादौ स्वरः प्रोक्तो<br>
वेदान्ते च प्रतिष्ठितः ।<br>
तस्य प्रकृतिलीनस्य<br>
यः परः स महेश्वरः ॥</p>
<p>12.15, 16, 17<br>
त्यागस्य मोक्षहेतुत्वं पूर्वस्यामृचि कीर्तितम् ॥ २५८॥</p>
<p>ज्ञानस्य तरतीत्यादौ श्रुतौ तद्बहुशः श्रुतम् ।<br>
अतस्तयोः पृथङ् मुक्तावुपयोगोऽत्र वर्ण्यते ॥ २५९॥</p>
<p>विरोधपरिहाराय तयोः श्रुत्योर्यथोक्तयोः ।<br>
वेदान्तवाक्यजज्ञाननिश्चितात्मैक्यशालिनः ॥ २६०॥</p>
<p>सन्न्यासपूर्वको योगः सर्ववृत्तिविनिग्रहः ।<br>
तस्माद्विशुद्धसत्त्वाश्च भोगव्यावृत्तचेतसः ॥ २६१॥</p>
<p>अतो नियमनासक्ता यतयः परिकीर्तिताः ।<br>
ज्ञानं तत्त्वस्य संस्फूर्त्याविद्याया विनिवर्तकम् ॥ २६२॥</p>
<p>त्यागो निवर्तयेद्भोगं चित्तशुद्धेस्तु कार्णम् ।<br>
इति मुक्तौ तयोरुक्ता पृथगेवोपयोगिता ॥ २६३॥</p>
<p>ब्रह्मसन्दर्शने जाते ते संसारविलक्षणाः ।<br>
वैलक्षण्यद्योतनार्थस्तुशब्दः परिकीर्तितः ॥ २६४॥</p>
<p>अज्ञानाशे देहस्य पतनावसरः स्मृतः ।<br>
परान्तकालो भूयश्च देहग्रहणवर्तनात् ॥ २६५॥</p>
<p>तस्मिन् सर्वे विमुच्यन्ते देवा वा मानुषास्तथा ।<br>
उत्तमाधमभावस्तु भवेदत्राप्रयोजकः ॥ २६६॥</p>
<p>जगद्धेतुतयोत्कृष्टममृतं नाशवर्जितम् ।<br>
तत्त्वज्ञानं विना लब्ध्वाव्याकृतं परिकीर्तितम् ॥ २६७॥</p>
<p>अव्याकृताद्विमुच्यन्ते ज्ञानिनो देहपाततः ।<br>
editor: तत्काल एवेत्यर्थः ।<br>
अज्ञानिनस्तु प्रलये देहबन्धी गतेऽपि च ॥ २६८॥</p>
<p>अज्ञानान्न हि मुच्यन्ते मुच्यन्ते ज्ञानिनस्तदा ।<br>
देह्नं विपाप्ममित्याद्या व्याखाताः पद्यरूपतः ॥ २६९॥</p>
<p>न्यायरत्नावलीग्रन्थ इति चात्रोपरम्यते ।<br>
इति दशमोऽनुवाकः<br>
footnote इतः परमेकादशाद्वादशानिवाकौ न विद्यते ।<br>
आदित्यो वा एष एतन्मण्डलं तपति तत्र ता ऋचस्तदृचा<br>
मण्डलँ<br>
स ऋचां लोकोऽथ य एष एतस्मिन्मण्डलेऽर्चिर्दीप्यते तानि<br>
सामानि स<br>
साम्नां लोकोऽथ य एष एतस्मिन्मण्डलेऽर्चिषि पुरुषस्तानि<br>
यजूँषि स यजुषा मण्डलँ स यजुषां लोकः सैषा<br>
त्रय्येव<br>
विद्या तपति य एषोऽन्तरादित्ये हिरण्मयः पुरुषः ।<br>
14<br>
रविबिम्बे परेशस्योपासनं कथ्यतेऽधुना ॥ २७०॥</p>
<p>पूर्वानुवाकाभिहितो यो नारायणशब्दितः ।<br>
स एव रविरूपेण वर्तते परमेश्वरः ॥ २७१॥</p>
<p>दृश्यमानं रवेरेतद्वर्तुलाकारमण्डलम् ।<br>
तेजःपुञ्जं तपत्युष्णं तत्र तस्मिंश्च मण्डले ॥ २७२॥</p>
<p>ताः प्रतिद्धा ऋचः सन्ति तत्तस्मात्कारणादृचः ।<br>
निष्पादितं मण्डलं स्यादृचस्तन्मानिदेवताः ॥ २७३॥</p>
<p>तासां स बिम्बभागोऽयं निवासः परिकीर्तितः ।<br>
ऋगात्मकत्वं बिम्बस्य ध्यात्वाथ तदनन्तरम् ॥ २७४॥</p>
<p>यदेतन्मण्डले तेजो भास्वरं सम्प्रकाशते ।<br>
तानि तेजःस्वरूपाणि सामानीति विचिन्तयेत् ॥ २७५॥</p>
<p>सोऽर्चिर्भागो निवासः स्यात्साम्नां तदभिमानिनाम् ।<br>
सामध्यानान्तरं च चिज्तयेद्यजुरात्मकम् ॥ २७६॥</p>
<p>शास्त्रप्रसिद्धो देवात्मा मण्डलेऽर्चिषि वर्तते ।<br>
तानि देवस्वरूपाणि यजूंषीति विचिन्तयेत् ॥ २७७॥</p>
<p>जयुरात्मा स च पुमान्यजुषा कृतमण्डलम् ।<br>
इति ध्यायेद्यजुर्भागः स यजुर्देवतालयः ॥ २७८॥</p>
<p>यन्मण्डलं यदर्चिश्च तत्रत्यपुरुषश्च यः ।<br>
एतत्त्रितयरूपैषा विद्या त्रय्येव भासते ॥ २७९॥</p>
<p>editor: ऋग्यजुःसामात्मिकैवेत्यर्थः ।<br>
अत्रोक्तो यः पुमानेष रविमण्डलमध्यगः ।<br>
हिरण्यमयोऽस्ति तत्त्वं च प्रसिद्धमितरत्र हि ॥ २८०॥</p>
<p>हिरण्मयत्वं च शाखान्तरे प्रसिद्धमित्यर्थः । - अथ य<br>
एषोऽन्तरादित्यो हिरण्मयः पुरुषो दृश्यते - इति श्रुतेः<br>
( छन्दोग्ये १-३-३)४<br>
इति त्रयोदशोंउवाकः<br>
आदित्यो वै तेज ओजो बलं यशश्चक्षुः श्रोत्रमात्मा मनो<br>
मन्युर्मनुर्मृत्युः<br>
सत्यो मित्रो वायुराकाशः प्राणो लोकपालः कः किं कं<br>
तत्सत्यमन्नममृतो<br>
जीवो विश्वः कतमः स्वयम्भु ब्रह्मैतदमृत एष पुरुष एष<br>
भूतानामधिपतिर्ब्रह्मणः सायुज्यँ<br>
सलोकतामाप्नोत्येतासामेव<br>
देवतानाँ सायुज्यँ सार्ष्टिताँ<br>
समानलोकतामाप्नोति य एवंवेदेत्युपनिषत् ।<br>
15.1<br>
सर्वात्मकत्वरूपं च प्राहोपास्यगुणं रवेः ।<br>
उपास्यत्वेन यः प्रोक्तः पूर्वमर्कः स एव च ॥ २८१॥</p>
<p>तेजआद्यधिपत्यन्तसमस्तजगदात्मकः ।<br>
बलहेतुर्भवेदोजो देहशक्तिर्बलं स्मृतम् ॥ २८२॥</p>
<p>आत्मा देहो मनिश्चत्तं मन्युः क्रोधः समीरितः ।<br>
मनुः स्वायम्भुवादिः स्यान्मृत्युर्यम उदीरितः ॥ २८३॥</p>
<p>स्युर्देवताविशेषासतु सत्याद्यास्ते च संस्फुटाः ।<br>
कः प्रजापतिरित्युक्तः किंशब्देन तदुच्यते ॥ २८४॥</p>
<p>वाचा विशेषतो वक्तुमयोग्यं वस्तु यद्भवेत् ।<br>
कं सुखं तत्परोक्षं स्यात्सत्यं त्वनॄतवर्जतम् ॥ २८५॥</p>
<p>अन्नं व्रीह्यादिरायुस्तु शतंसवत्सरादिकम् ।<br>
अमृतो मृतिहीनः स्याच्चिदात्मा जीव उच्यते ॥ २८६॥</p>
<p>स च देहविभेदेन विश्वो नानाविधः स्मृतः ।<br>
अतीव सुखरूपोऽयं कतमः परिकीर्तितः ॥ २८७॥</p>
<p>अनुत्पन्नः स्वयम्भुः स्याच्छान्दसं तु स्वयं त्विति ।<br>
प्रजापालकराजादिः प्रजापतिरितीरितः ॥ २८८ ।<br>
इतिः प्रदर्शनार्थः स्यादित्यादिसकलस्य च ।<br>
आदित्यजत्वादादित्यः संवत्सर उदीरितः ॥ २८९॥</p>
<p>य एष पुरुषः सर्वः स एव प्राणिनामपि ।<br>
भवत्यधिपतिः स्वामीत्येवं मन्त्रार्थ ईरितः ॥ २९०॥</p>
<p>सर्वः सर्वात्मक इत्यर्थः ।<br>
उक्त्वोपास्यगुणानेवं फलमत्र प्रदर्श्यते ।<br>
उपास्ते यः पुमानेव स सायुज्याद्यवाप्नुयात् ॥ २९१॥</p>
<p>हिरण्यगर्भोपास्तिश्च तदङ्गानामुपसनम् ।<br>
इत्युपास्तिर्द्विधाद्ये च भावनतिशये सति ॥ २९२॥</p>
<p>हिरण्यगर्भसायुज्यं ताद्रूप्यं प्रतिपद्यते ।<br>
भावनामन्दतायां च तत्सालोक्यं समश्नुते ॥ २९३॥</p>
<p>द्वितीये भावनाधिक्ये देवसायुज्यमश्नुते<br>
भावनामध्यतायां च समानैश्चर्यमश्नुते ॥ २९४॥</p>
<p>तन्मान्द्ये च सलोकत्वमिन्द्रादीनां प्रपद्यते ।<br>
एवं रहस्यविद्योक्ता समाप्तिमगमच्छुभा ॥ २९५॥</p>
<p>इति चतुर्दशोंउवाकः<br>
घृणिः सूर्य आदित्योमर्चयन्ति तपः सत्यं मधु क्षरन्ति<br>
तद्ब्रह्म तदाप आपो ज्योती रसोऽमृतं ब्रह्म भूर्भुवः<br>
सुवरोम् ।<br>
15.2<br>
घृणिर्दीप्तियुतः सूर्यः सूर्य इत्यभिधानवान् ।<br>
आदित्य अदितेः पुत्रः सोऽहमस्मि तथाविधम् ॥ २९६॥</p>
<p>editor: ओमित्यस्यार्थमाह&mdash;सोऽहमिति । तथाविधमादित्यमित्यन्वयः<br>
।<br>
आदित्यं पुरुषाः सर्वेऽप्यर्चयन्ति फलार्थिनः ।<br>
तमादित्यं समुद्दिश्य तपः कुर्वन्ति साधवः ॥ २९७॥</p>
<p>समर्पयन्ति नैवेद्यं मधुक्षीरादिकं बुधाः ।<br>
तदादित्यात्मकं वस्तु वेदो वा ब्रह्म वा परम् ॥ २९८॥</p>
<p>editor: परं ब्रह्मेत्यन्वयः ।<br>
आदित्यरूपं तच्चापो वृष्टिनिष्पादकत्वतः ।<br>
याः समुद्रादिगा आपो यज्ज्योतिर्दहनादिकम् ॥ २९९॥</p>
<p>मधुरादिरसो यश्च यत्सुधासञ्ज्ञकामृतम् ।<br>
यद्ब्रह्मन्नजातं च ये च भूरादयस्त्रयः ॥ ३००॥</p>
<p>editor: लोका इति शेषः<br>
आदित्यरूपं तत्सर्वमोमित्यर्थः प्रकीर्तितः ।<br>
इति पञ्चदशोऽनुवाकः<br>
सर्वो वै रुद्रस्तस्मै रुद्राय नमोऽस्तु ।<br>
पुरुषो वै रुद्रः सन्महो नमो नमः ।<br>
विश्वं भूतं भुवनं चित्रं बहुधा जातं जायमानं च<br>
यत् ।<br>
सर्वो ह्येष रुद्रस्तस्मै रुद्राय नमो अस्तु ॥</p>
<p>24<br>
रुद्रः प्रसिद्धो गौरीशः सर्वः सर्वात्मकः स्मृतः ॥ ३०१॥</p>
<p>जीवरूपेण देहेषु समस्तेषु प्रवेशतः ।<br>
editor: सर्वात्मकत्वे हेतुमाह&mdash;जीवेति ।<br>
मनोऽस्तु तस्मै रुद्राय सर्वरूपाय शम्भवे ॥ ३०२॥</p>
<p>यश्चिदात्मास्ति पुरुषो विनाश्य प्रकृतिं जडाम् ।<br>
स भक्तानुग्रहायैव रुद्रमूर्त्यावभासते ॥ ३०३॥</p>
<p>सन्महोऽबाधितं तेजः सदेवेत्यादिकश्रुतेः ।<br>
अबाध्यस्वप्रकाशाय नतिरस्तु पुनः पुनः ॥ ३०४॥</p>
<p>यज्जडं विश्वमस्तीदं यद्भूतं चेतनात्मकम् ।<br>
इत्थं चिदचिदात्मत्वाच्चित्रं यद्भुवनं जगत् ॥ ३०५॥</p>
<p>तत्रापि यज्जगज्जातं जायमानं च यज्जगत् ।<br>
स सर्वोऽपि प्रपञ्चोऽयमेष रुद्रो हि वस्तुतः ॥ ३०६॥</p>
<p>न निरूपयितुं शक्यं तद्धि तद्व्यतिरेकतः ।<br>
तस्मै रुद्राय महते नमोऽस्तु सकलात्मने ॥ ३०७॥</p>
<p>इति षोडशोऽनुवाकः<br>
कद्रुद्राय प्रचेतसे मीढुष्टमाय तव्यसे । वोचेम<br>
शन्तमँ हृदे ।<br>
सर्वो ह्येष रुद्रस्तस्मै रुद्राय नमो अस्तु ॥</p>
<p>25<br>
श्लाघार्थकत्थधातूत्थं प्रशंसामाह कत्पदम् ।<br>
ततः प्रशस्तरुद्राय कद्रुद्राय प्रचेतसे ॥ ३०८॥</p>
<p>प्रकटज्ञानयुक्ताय कामसेक्तृतमाय च ।<br>
कामप्रदाय स्तव्याय स्तोतुं योग्याय तव्यसे ॥ ३०९॥</p>
<p>हृदे हृदयवर्तित्वात्तद्रूपाय च शन्तमम् ।<br>
वचः सुखतमं स्तोत्रं कथयाम महेश्वर ॥ ३१०॥</p>
<p>सर्वो हीत्यादिकं वाक्यं व्याख्यातं पूर्वमेव हि ।<br>
इति सप्तदशोऽनुवाकः<br>
नमो हिरण्यबाहवे हिरण्यपतयेऽम्बिकापतय उमापतये<br>
पशुपतये नमो नमः ॥</p>
<p>22<br>
i.v. has hiraNyavarNAya hiraNyarUpAya<br>
after hiraNyabAhave<br>
अत्र वाहुपदं ज्ञेयं समस्ताङ्गोपलक्षणम् ॥ ३११॥</p>
<p>सुवर्णमयदेहाय स्वभक्तानुजिघृक्षया ।<br>
जगन्माताम्बिक तस्याः पतिर्भर्ता समीरितः ॥ ३१२॥</p>
<p>ब्रह्मविद्यात्मको देहस्तस्याश्चोमापदोदितः ।<br>
तादृश्याः स्वामिने तस्मै नतिरस्तु पुनः पुनः ॥ ३१३॥</p>
<p>अनुवाकत्रयेणैवं ये मन्त्राः परिकीर्तिताः ।<br>
तेषां त्वरितरुद्राख्या प्रसिद्धा मन्त्रकल्पतः ॥ ३१४॥</p>
<p>editor: मन्त्रकल्पेष्वित्यर्थः ।<br>
रुद्राध्यायजपे जप्याः कल्पेषु परिकीर्तिताः ।<br>
editor: रुद्राध्यायजपशेषत्वेन विनियोगमाह&mdash;रुद्रेति ।<br>
इत्यष्टदशोऽनुवाकः<br>
footnote इतः परं षट्त्रिंशानुवाकपर्यन्तं न विवृतम् ।<br>
प्राणानां ग्रन्थिरसि रुद्रो मा विशान्तक-<br>
स्तेनान्नेनाप्यायस्व ॥</p>
<p>74, internet version splits after vishAntakaH<br>
हृदयस्पर्शमन्त्रोऽयमधुना परिकीर्त्यते ॥ ३१५॥</p>
<p>वायूनामिन्द्रियाणां च दृढग्रथनसाधनम् ।<br>
भवति त्वमहङ्कार हृदयस्थानसंस्थितः ॥ ३१६॥</p>
<p>तवाभिमानी रुद्रो यस्तद्रूपस्त्वं विनाशकः ।<br>
दुःखस्य भूत्वा विश मां प्रविष्टो मद्वपुर्भव ॥ ३१७॥</p>
<p>अन्नेन तेन भुक्तेन मामाप्यायस्य वर्धय ।<br>
editor: त्वं दुःखस्य विनाशको भूत्वेत्यन्वयः ।<br>
इति सप्तत्रिंशोऽनुवाकः<br>
अङ्गुष्ठमात्रः पुरुषोऽङ्गुष्ठं च समाश्रितः ।<br>
ईशः सर्वस्य जगतः प्रभुः प्रीणातु विश्वभुक् ॥</p>
<p>71<br>
क्षुदादिजन्यविक्षेपे प्रशान्ते सति चेतसः ॥ ३१८॥</p>
<p>स्वस्वरूपानुसन्धाने हेतुर्मन्त्र उदीर्यते ।<br>
editor: चेतसो विक्षेप इत्यन्वयः<br>
हृत्पुण्डरीकमध्यस्थं नभः स्वाङ्गुष्ठमानकम् ॥ ३१९॥</p>
<p>तत्रावस्थितबुद्धिश्च तावती परिकीर्तिता ।<br>
तदवच्छिन्नजीवश्च पुरुषोऽङ्गुष्ठमानकः ॥ ३२०॥</p>
<p>स्वीयज्ञानक्रियाशक्त्या स चाङ्गुष्ठं समाश्रितः ।<br>
चकारान्मस्तकं तद्वदेवं चापादमस्तकम् ॥ ३२१॥</p>
<p>व्यापीत्यर्थः स चोपाधिं विना वास्तवरूपतः ।<br>
नियन्ता सर्वजगतो विश्वभुक् प्रभुरीश्वरः ॥ ३२२॥</p>
<p>अनेन भुजनेनायं प्रीतो भवति शाश्वतः ।<br>
इत्यष्टत्रिंशोऽनुवाकः<br>
मेधा देवी जुषमाणा न आगाद्विश्वाची भद्रा<br>
सुमनस्यमाना ।<br>
त्वया जुष्टा जुषमाणा दुरुक्तान्बृहद्वदेम विदथे सुवीराः<br>
॥</p>
<p>41.1<br>
जीवेश्वरैक्यज्ञानाप्त्यै मेधा देवी प्रशस्यते ॥ ३२३॥</p>
<p>ग्रन्थार्थधारणे शक्तिर्मेधा तदभिमानिनी ।<br>
देवी नः प्रीयमाणागादायात्वस्मान्प्रतीश्वरी ॥ ३२४॥</p>
<p>विश्वमञ्चति विश्वाची सर्वसङ्ग्रहणक्षमा ।<br>
अनुग्राहकमस्माकमिच्छन्ती शोभनं मनः ॥ ३२५॥</p>
<p>भद्रात एव कल्याणी देव्यागच्छतु नः प्रति ।<br>
त्वया जुष्टा गृहीतास्तु वयं देवबहिःस्थितान् ॥ ३२६॥</p>
<p>श्रेयोविरोधिनः शब्दानभयन्तः सुपुत्रका ।<br>
editor: गृहीताः, अनुगृहीता इत्यर्थः ।<br>
सुवीराः साधुशिष्याश्च विदथेऽनुष्ठिते सति ॥ ३२७॥</p>
<p>यागे विशुद्धमनसो ब्रह्म यत्कथयाम तत् ।<br>
त्वया जुष्ट ऋषिर्भवति देवि<br>
त्वया ब्रह्मागतश्रीरुत त्वया ।<br>
त्वया जुष्टश्चित्रं विन्दते वसु<br>
सा नो जुषस्व द्रविणेन मेधे ॥</p>
<p>41.2<br>
त्वया देवि गृहीतोऽमु स्यादतीन्द्रियदर्शनः ॥ ३२८॥</p>
<p>त्वया जुष्टः पुमान्ब्रह्मा भवतीह प्रजापतिः ।<br>
editor: अनुगृहीत इत्यन्वयः  ।  ब्रह्मा ; हिरण्यगर्भ इत्यर्थः ।<br>
उतापि च त्वया जुष्टः प्राप्तसम्पद्भवत्ययम् ॥ ३२९॥</p>
<p>अत एव त्वया जुष्टो गोभूहेमादिकं धनम् ।<br>
लभते विविधं मेधे सा त्वं स्वेन गृहाण नः ॥ ३३०॥</p>
<p>editor: स्वेन ; धनेनानुगृहाणेत्यर्थः ।<br>
इत्येकोनचत्वरिंशओऽनुवाकः<br>
मेधां म इन्द्रो ददातु मेधां देवी सरस्वती ।<br>
मेधां मे अश्विनावुभावाधत्तां पुष्करस्रजा<br>
42.1, internet version has puShkarasrajau ।<br>
मेधां ददातु मे शक्रो दत्तां देवी सरस्वती ।<br>
उभावप्यश्चिनौ देवौ मह्यं प्रयच्छताम् ॥ ३३१॥</p>
<p>पद्ममालासमायुक्तौ शिष्टं स्पष्टार्थमीरितम् ।<br>
इति चत्वरिंशोऽनुवाकः<br>
अप्सरासु या मेधा गन्धर्वेषु च यन्मनः ।<br>
दैवी मेधा सरस्वती स मां मेधा<br>
सुरभिर्जुषताम् ॥</p>
<p>42.2<br>
internet version has cha after apsarAsu svAhA here<br>
या मेधास्ति सुरस्त्रीषु गन्धर्वेषु च यन्मनः ॥ ३३२॥</p>
<p>मेधात्मकं देवनिष्ठा या च मेधा मनुष्यजा ।<br>
मनुष्येषु बहुज्ञेषु स्थिता सा सकला च माम् ॥ ३३३॥</p>
<p>जुषतां सेवतां मेधा सर्वकामदुघा सती ।<br>
इत्येकचत्वरिंशोऽनुवाकः<br>
आ मां मेधा सुरभिर्विश्वरूपा हिरण्यवर्णा जगती जगम्या ।<br>
ऊर्जस्वती पयसा पिन्वमाना सा मां मेधा सुप्रतीका<br>
जुषताम् ॥</p>
<p>43<br>
मामागच्छतु मेधेति क्रियाश्याहृतिरिष्यते ॥ ३३४॥</p>
<p>सुरभिः शुभगन्धाढ्या यद्वा कामदुघा भवेत् ।<br>
क्षमत्वाह्बहुविद्याया धारणे बहुरूपिणी ॥ ३३५॥</p>
<p>सर्वगत्वाज्जगद्रूपा जगम्या पुरुषार्थिभिः ।<br>
भृशं गम्या बलवती क्षीरादिकरसेन माम् ॥ ३३६॥</p>
<p>पिन्वमाना प्रीणयन्ती सा तादृग्गुणसंयुता ।<br>
मेधा मां सुसुखी भूत्वा जुषतां सेवतां सदा ॥ ३३७॥</p>
<p>editor: ऊर्जस्वतीत्यस्यार्थो बलवतीति ।<br>
इति द्विचत्वरिंशोऽध्यायः<br>
सद्योजातं प्रपद्यामि सद्योजाताय वै नमः ।<br>
भवे भवे नातिभवे भवस्व माम् । भवोद्भवाय नमः ॥</p>
<p>17<br>
मेधाविनो ज्ञानसिद्ध्यै कथ्यन्ते मन्त्रसत्तमाः ।<br>
सद्योजाताभिधं वक्त्रं पश्चिनं परमेशितुः ॥ ३३८॥</p>
<p>तद्रूपं परमेशानं प्रपद्यामि भजाम्यहम् ।<br>
नमोऽस्तु सद्योजाताय पश्चिमास्यस्वरूपिणे ॥ ३३९॥</p>
<p>तत्तज्जन्मनिमित्तं मां न भजस्व न चोदय ।<br>
किं तर्ह्यतिभवे देव जन्मातिक्रमसिद्धये ॥ ३४०॥</p>
<p>भजस्व तत्त्वज्ञानाय मां प्रेरय महेश्वर ।<br>
इति त्रिचत्वरिंशोऽध्यायः<br>
वामदेवाय नमो ज्येष्ठाय नमः रुद्राय<br>
नमः कालाय नमः कलविकरणाय नमो बलविकरणाय नमो<br>
बलप्रमथाय नमः सर्वभूतदमनाय नमो<br>
मनोन्मनाय नमः ॥</p>
<p>18<br>
internet version sums more: shreShThAya namo before rudrAya,<br>
balAya namo before balapramathAya<br>
उदग्वक्त्रात्मको ज्ञेयो वामदेवः प्रकीर्तितः ॥ ३४१॥</p>
<p>तद्विग्रहविशेषाः स्युरेते ज्येष्ठदिनामकाः ।<br>
वामदेव्यादिशक्तीनां नवानां शिवपीठके ॥ ३४२॥</p>
<p>पतयो नव तेभ्योऽपि नमस्कारोऽस्तु नित्यशः ।<br>
इति चतुश्चत्वरिंशोऽध्यायः<br>
अघोरेभ्योऽथ घोरेभ्यो घोरघोरतरेभ्यः सर्वतः शर्व<br>
सर्वेभ्यो नमस्ते अस्तु रुद्ररूपेभ्यः ॥</p>
<p>19<br>
अघोरणामको देवो दक्षिणास्यात्मकः शिवः ॥ ३४३॥</p>
<p>तद्विग्रहा अघोराः स्युः प्रशान्ताः सात्विकत्वतः ।<br>
अन्ये तु राजसत्वेन घोराः स्युरपरे पुनः ॥ ३४४॥</p>
<p>घोरादपि घोरतरास्तामसत्वेन हेतुना ।<br>
हे शर्व रुद्ररूपेभ्य सर्वेभ्यस्तेभ्य एव च ॥ ३४५॥</p>
<p>सर्वतः सर्वदेशेषु सर्वदा नतिरस्तु नः ।<br>
इति पञ्चचत्वरिंशोऽध्यायः<br>
तत्पुरुषाय विद्महे महादेवाय धीमहि । तन्नो रुद्रः<br>
प्रचोदयात् ॥</p>
<p>20<br>
अत्र तत्पुरुषो नाम प्राग्वक्त्रात्मक ईरितः ॥ ३४६॥</p>
<p>द्वितीयार्थे चतुर्थी स्यात्तादृशं विद्महे शिवम् ।<br>
गुरुशास्त्रमुखाज्ज्ञात्वा महादेवं च धीमहि ॥ ३४७॥</p>
<p>ध्यायेम तस्माद्रुद्रो नः प्रेरयत्वात्मसंविदे ।<br>
इति षट्चत्वरिंशोऽनुवाकः<br>
ईशानः सर्वविद्यानामीश्वरः सर्वभूतानां<br>
ब्रह्माधिपतिर्ब्रह्मणोऽधिपतिर्ब्रह्मा शिवो मे अस्तु सदा शिवोम्<br>
21<br>
ऊर्धववक्त्रो महादेवो वेदशास्त्रादिकाश्च याः ॥ ३४८॥</p>
<p>चतुःषष्टिकलास्तासामीशानः स्यान्नियामकः ।<br>
ईश्वरः सर्वभूतानां नियन्ता सर्वदेहिनाम् ॥ ३४९॥</p>
<p>वेदस्याप्यधिकत्वेन पालको ब्रह्मणस्तथा ।<br>
प्रजापतेरधिपतिर्ब्रह्माख्यः परमेश्वरः ॥ ३५०॥</p>
<p>शिवो ममानुग्रहाय शान्तो भवतु सर्वदा ।<br>
सदाशिवों स एवाहं भवामि परमेश्वरः ॥ ३५१॥</p>
<p>editor: ओम् ; अहं भवामीत्यर्थः<br>
इति सप्तचत्वरिंशोऽध्यायः<br>
इत्थं पञ्च ब्रह्ममन्त्राः पञ्चवक्त्रनिरूपकाः ।<br>
तत्त्वधीहेतवः प्रोक्तास्तज्ज्ञानप्रतिबन्धकम् ॥ ३५२॥</p>
<p>ब्रह्महत्यादि यत्पापं तद्विनाशनहेतवः ।<br>
त्रिसुपर्णाभिधा मन्त्रा वक्ष्यन्ते बोधसिद्धये ॥ ३५३॥</p>
<p>ब्रह्ममेतु माम् । मधुमेतु माम् । ब्रह्ममेव मधुमेतु माम् ।<br>
यास्ते सोम प्रजा वत्सोऽभि सो अहम् । दुःष्वप्नहन्<br>
दुरुष्षह ।<br>
यास्ते सोम प्राणाँस्तां जुहोमि ।<br>
त्रिसुपर्णमयाचितं ब्राह्मणाय दद्यात् । ब्रह्महत्यां वा<br>
एते घ्नन्ति । ये ब्राह्मणास्त्रिसुपर्णं पठन्ति । ते सोमं<br>
प्राप्नुवन्ति ।<br>
आ सहस्रात्पङ्क्तिं पुनन्ति । ओम् ॥</p>
<p>38<br>
मामेतु परमं ब्रह्म मधु माधुर्यसंयुतम् ।<br>
परमानन्दरूपं यन्मामवाप्नोतु वस्तु तत् ॥ ३५४॥</p>
<p>अत्यन्तमर्थभेदोऽस्ति न ब्रह्ममधुशब्दयोः ।<br>
अखण्डैकरसं वस्तु मामेतु प्रतिपद्यताम् ॥ ३५५॥</p>
<p>editor: ब्रह्ममेवेत्यादिवाक्यस्यार्थमाह&mdash;अत्यन्तमित्यादिना ।<br>
यास्त्युमा ब्रह्मविद्याख्या तद्युक्त परमेश्वर ।<br>
तव देवमनुष्याद्याः प्रजा याः सन्ति ता अपि ॥ ३५६॥</p>
<p>सोऽहं वत्सो बालकः स्यां तासां मध्ये हि बालवत् ।<br>
अहं त्वत्करणायोग्यस्तस्मात्संसारघातक ॥ ३५७॥</p>
<p>दुःखं विनाशयात्यन्तं हे सोम परमेश्वर ।<br>
editor: श्रुतौ अभीति ; अभिलक्ष्येत्यर्थः । दुरुष्वह ;<br>
दुःखमुत्कर्षेणाभिभव ।<br>
वर्णविकारश्छान्दसः । तदिदमाह&mdash;दुःखं<br>
विनाशयात्यन्तमिति ।<br>
ते प्राणवृत्तयो याः स्युस्तदीयास्त्वत्कृतत्वतः ॥ ३५८॥</p>
<p>जुहोमि त्वयि तान् प्राणान्मनो वागादयो हि मे ।<br>
त्वया विनिर्मितत्वेन त्वदीया एव तानतः ॥ ३५९॥</p>
<p>त्वय्येव संहरामीश विषयेभ्यो निरुध्य तान् ।<br>
त्वदेकचित्तो भूयासं तथैवानुगृहाण माम् ॥ ३६०॥</p>
<p>त्रिसुपर्णस्य मन्त्रस्य माहात्म्यं ब्रह्मणोदितम् ।<br>
नापृष्टः कस्यचिद्  ब्रूयादिति शास्त्रानुसारतः ॥ ३६१॥</p>
<p>कृतायां शिष्ययाच्ञायां पश्चाद्विद्योपदिश्यते ।<br>
इमं तु त्रिसुपर्णाख्यं मन्त्रं याच्ञां विनैव च ॥ ३६२॥</p>
<p>विप्रायोपदिशेत्तेन ह्युपदेशेन ये द्विजाः ।<br>
त्रिसुपर्णं जपन्त्येते घ्नन्ति ब्रह्मवधं द्विजाः ॥ ३६३॥</p>
<p>ततः पापेन रहिताः सोमयोगं व्रजन्ति ते ।<br>
उमासहितमीशानं प्राप्नुवन्तीति किञ्चन ॥ ३६४॥</p>
<p>यस्यां पङ्क्तौ ब्राह्मणानामुपविष्टा भवन्ति ताम् ।<br>
सहस्रद्विजपर्यन्तां पङ्क्तिं शुद्धां प्रकुर्वते ॥ ३६५॥</p>
<p>तस्मादों प्रणवार्थोऽस्य परमात्मैव देवता<br>
त्रिसुपर्णाख्यमन्त्रस्येत्येवं मन्त्रार्थ ईरितः ॥ ३६६॥</p>
<p>ब्रह्म मेधया । मधु मेधया । ब्रह्ममेव मधुमेधया ।<br>
अद्यानो देव सवितः प्रजावत्सावीः सौभगम् । परा<br>
दुःष्वप्नियँ सुव । विश्वानि देव सवितर्दुरितानि<br>
परासुव । यद्भद्रं तन्म tanmama? आसुव<br>
मधुवाता ऋतायते मधुक्षरन्ति सिन्धवः । माध्वीर्नः<br>
सन्त्वोषधीः । मधु नक्तमुतोषसि मधुमत्पार्थिवँ<br>
रजः । मधुद्यौरस्तु नः पिता । मधुमान्नो<br>
वनस्पतिर्मधुमाँ<br>
अस्तु सूर्यः । माध्वीर्गावो भवन्तु नः ।<br>
य इमं त्रिसुपर्णमयाचितं ब्राह्मणाय दद्यात् ।<br>
भ्रूणहत्यां वा एते घ्नन्ति  ।<br>
ये ब्राह्मणास्त्रिसुपर्णं पठन्ति । ते सोमं प्राप्नुवन्ति । आ<br>
सहस्रात्पङ्क्तिं पुनन्ति । ओम् ॥</p>
<p>39 (appears twice in the book version)<br>
गुरूपदिष्टवाक्यस्य तदर्थस्य च धारणे ।<br>
स्यक्तिर्मेधा तया ब्रह्म लभ्यतां परमेश्वरः ॥ ३६७॥</p>
<p>मध्वित्यादिकवाक्यस्य व्याख्यानं पूर्ववद्भवेत् ।<br>
अद्येत्याद्या ऋचः पञ्च व्याख्याताः पूर्वमेव च ॥ ३६८॥</p>
<p>editor: पुर्वमेव ; अणोरणीयानित्यनुवाक इत्यर्थः ।<br>
वधो ब्राह्मणगर्भस्य राजगर्भस्य वा भवेत् ।<br>
भ्रूणहत्यावशिष्टं तु यथापूर्वं विबुध्यताम् ॥ ३६९॥</p>
<p>इत्येकोनपञ्चशोऽनुवाकः<br>
ब्रह्म मेधवा । मधु मेधवा । ब्रह्ममेव मधु मेधवा ।<br>
ब्रह्मा देवानां पदवीः कवीना-<br>
मृषिर्विप्राणां<br>
महिषो मृगाणाम् ।<br>
श्येनो गृद्धाणाँ स्वधितिर्वनानाँ<br>
सोमः पवित्रमत्येति रेभन् ॥</p>
<p>हँसः शुचिषद्वसुरन्तरिक्षस-<br>
द्धोता वेदिषदतिथिर्दुरोणसत् ।<br>
नृषद्वरसदृतसद्व्योमसदब्जा<br>
गोजा ऋतजा अद्रिजा ऋतं बृहत् ॥</p>
<p>40.1, 2, 3<br>
य इमं त्रिसुपर्णमयाचितं ब्राह्मणाय दद्यात् ।<br>
वीरहत्यां वा एते घ्नन्ति ।<br>
ये ब्राह्मणास्त्रिसुपर्णं पठन्ति । ते सोमं प्राप्नुवन्ति ।<br>
आसहस्रात् पङ्क्तिं पुनन्ति । ओम् ॥</p>
<p>40.6<br>
i.v.: ya idaM tri &hellip; <br>
मेधशब्दितयज्ञोऽस्यास्तीति मेधवदुच्यते ।<br>
यज्ञादिजन्यज्ञानस्य ब्रह्मणो विषयत्वतः ॥ ३७०॥</p>
<p>ब्रह्म मेधवदित्येतज्ज्ञेयं शेषं तु पूर्ववत् ।<br>
ब्रह्मेत्यादि यदृग्द्वन्द्वं तदपि व्याकृतं पुरा ॥ ३७१॥</p>
<p>वेदशास्त्रपरिज्ञाता तदनुष्ठानतत्परः ।<br>
विप्रोऽभिषिक्तो राजा वा वीरोऽन्यत्पूर्ववद्भवेत् ॥ ३७२॥</p>
<p>ब्रह्महत्यादिदोषा ये ब्रह्मधीप्रतिबन्धकाः ।<br>
त्रिसुपर्णाख्यमन्त्राः स्युस्तन्महापातकान्तकाः ॥ ३७३॥</p>
<p>विप्रमात्रवधस्तत्र ब्रह्महत्या ततोऽधिका ।<br>
भ्रूणहत्या वीरहत्या तस्या अप्यधिका स्मृता ॥ ३७४॥</p>
<p>त्रिसुपर्णाख्यमन्त्राणां यावज्जीवयपान्नृणाम् ।<br>
अप्येतादृशपापानां विनिवृत्तिर्भवेद् ध्रुवम् ॥ ३७५॥</p>
<p>सुरापानादिपापानां निवृत्तिरिति का कथा ।<br>
editor: पापानाम् ; पातकानामित्यर्थः ।<br>
इति पञ्चाशोऽनुवाकः<br>
footnote  इतः परमेकषष्टितमानुवाकपर्यन्तं न विवृतम् ।<br>
footnote  यद्यपीत आरभ्य &rsquo; न्यास एवात्यरेचयद्य एवं<br>
वेदेत्युपनिषत्&rsquo;<br>
इत्यन्तमेकं वाक्यं, तथापि विवृतसौकर्याय खण्डशो विभय्ज<br>
निर्दिष्टम् ।<br>
सत्यं परं परँ सत्यँ सत्येन न<br>
सुवर्गाल्लोहाच्च्यवन्ते<br>
कदाचन सताँ हि सत्यं तस्मात्सत्ये रमन्ते<br>
78.1<br>
नरस्य ज्ञानयोग्यस्य महापापादिनाशतः ॥ ३७६॥</p>
<p>परमेत्कृष्टतां वक्तुं न्यासस्य ज्ञानहेतुषु ।<br>
सत्याद्येकादशोत्कृष्टा वक्तव्या ज्ञानहेतवः ॥ ३७७॥</p>
<p>editor: नरस्य वक्तव्या इत्यन्वयः । प्रतियोगित्वेनेति शेषः ।<br>
प्रथमं साधनं तत्र सत्यमत्र निरूप्यते ।<br>
यथादृष्टं प्रमाणेन तथोक्तिः सत्यमुच्यते ॥ ३७८॥</p>
<p>पुमर्थहेतुषूत्कृष्टं परं तच्च प्रकीर्तितम् ।<br>
तत्रादरार्थं भूयश्च परं सत्यमितीरितम् ॥ ३७९॥</p>
<p>यद्वा यथा परं ब्रह्माबाध्यं सत्यमिदं तथा ।<br>
व्यावहारिकबाधस्य राहित्येन प्रकृष्टताम् ॥ ३८०॥</p>
<p>विवक्षित्वा परं सत्यमिति दृष्टान्ततः स्मृतम् ।<br>
यावज्जीवं यथार्थोक्त्या स्वर्गलोकात्कदाचन ॥ ३८१॥</p>
<p>न प्रच्युताः स्युरन्ये तु स्वर्गं प्राप्यापि पुण्यतः ।<br>
अनृतप्रोक्तिदोषेणाननुभूयैव कर्मणः ॥ ३८२॥</p>
<p>फलं पूर्नतया स्वर्गाच्च्यवन्तेऽनृतवादिनः ।<br>
यथार्थवचनं यस्मात्सतां सन्मार्गवर्तिनाम् ॥ ३८३॥</p>
<p>सम्बन्धि तस्मात्केचित्तु सतामिदमिति श्रुतेः ।<br>
editor: श्रुतेः ; व्युत्पत्तेरित्यर्थः ।<br>
उत्कृष्टहेतुर्मोक्षस्य सत्योक्तिरिति वादिनः ॥ ३८४॥</p>
<p>सत्ये रमन्ते क्रीडन्ते तस्मिन्नेव मनीषिणः ।<br>
editor: इति वादिनः केचिन्मनीषिणः तस्मिन्नेव सत्ये रमन्त इत्यन्वयः ।<br>
मोक्षस्येति ; मोक्षहेतुज्ञानस्य हेतुरित्यर्थः । एवमग्रेऽपि ।<br>
तप इति तपो नानशनात्परं यद्धि परं तपस्तद्<br>
दुर्धर्षं तद् दुराधष तस्मात्तपसि रमन्ते<br>
78.2<br>
एकं मतं कीर्तयित्वा द्वितीयं मतमुच्यते ॥ ३८५॥</p>
<p>तपः परं मोक्षहेतुरिति केचित्प्रचक्षते ।<br>
तीर्थयात्राजपादीनि तपांस्यन्यानि भूरिशः ॥ ३८६॥</p>
<p>तथाप्यनशनं तेषु समस्तेषु परं भवेत् ।<br>
उपवासादनशनान्न परं विद्यते तपः ॥ ३८७॥</p>
<p>कृच्छ्रादिकं यत्तपोऽस्ति तत्सोढुं शक्यमेव न ।<br>
अत एव दुराधर्षमासमन्ताच्छरीरिणाम् ॥ ३८८॥</p>
<p>तस्य सोढुमशक्यत्वं सर्वेषामनुभूयते ।<br>
तस्मात्केचिद्रमन्तेऽस्मिन् कृच्छ्रचान्द्रायणदिके ॥ ३८९॥</p>
<p>editor: तस्य ; तपस इत्यर्थः ।<br>
दम इति नियतं ब्रह्मचारिणस्तस्माद्दमे रमन्ते<br>
78.3<br>
दमो वाह्येन्द्रियाणां स्याद्विषयेभ्यो निवर्ततम् ।<br>
स एव मुक्तिहेतुः स्यादिति नैष्ठकवर्णिनः ॥ ३९०॥</p>
<p>मन्यन्ते सर्वदा तस्माद्रमन्ते दम एव ते ।<br>
शम इत्यरण्ये मुनस्तमाच्छमे रमन्ते<br>
78.4<br>
क्रोधादिदोषराहित्यं मनसः  शम उच्यते ॥ ३९१॥</p>
<p>स एव मुक्तिहेतुः स्यादित्यरण्यनिवासिनः ।<br>
मन्यन्ते मुनयस्तस्माद्रमन्ते शम एव ते ॥ ३९२॥</p>
<p>दानमिति सर्वाणि भूतानि प्रशँसन्ति दानान्नातिदुष्करं<br>
तस्माद्दाने रमन्ते<br>
78.5<br>
स्वीयानां भूगवादीनां शास्त्रप्रोक्तेन वर्त्मना ।<br>
स्वस्वस्य त्यागपूर्वं यत्परस्वत्वप्रसञ्जनम् ॥ ३९३॥</p>
<p>तद्दानमेव परमं मत्वा मोक्षस्य साधनम् ।<br>
स्तुवन्ति सकला दानादत्यन्तं नास्ति दुष्करम् ॥ ३९४॥</p>
<p>दृश्यन्ते धनरक्षार्थं त्यजन्तोऽसूनपि प्रियान् ।<br>
तस्माद्गोभूहिरण्यादेर्दाने सक्तिं प्रकुर्वते ॥ ३९५॥</p>
<p>धर्म इति धर्मेण सर्वमिदं परिगृहीतं<br>
धर्मान्नातिदुश्चरं तस्माद्धर्मे रमन्ते<br>
78.6<br>
स्मृत्याद्युक्तं तटाकादेर्निर्माणं धर्म उच्यते ।<br>
स एव मुक्तिहेतुः स्यादिति राजादयो नराः ॥ ३९६॥</p>
<p>मन्यन्ते तेन धर्मेण गृहीतं सकलं जगत् ।<br>
तुष्यन्ति स्नानपानाद्यैर्नरपक्षिमृगादयः ॥ ३९७॥</p>
<p>नैवास्ति दुश्चरं तस्मात्प्रभवोऽस्मिन् रतास्ततः ।<br>
प्रजन इति भूयाँसस्तस्माद्भूयिष्ठाः प्रजायन्ते<br>
तस्माद्भूयिष्ठाः प्रजनने रमन्ते<br>
78.7<br>
प्रजनं तनयादीनामुत्पादनमितीर्यते ॥ ३९८ ।<br>
तस्यैवोत्तमहेतुत्वं मन्यन्ते बहवो जनाः ।<br>
दरिद्रैर्धनिकैः शिष्टैरशिष्टैश्च प्रवृत्तितः ॥ ३९९॥</p>
<p>editor: प्रवृत्तितः ; पुत्राद्युत्पादन इति शेषः ।<br>
तस्मादेकैकलोकस्य याजन्ते बहवः प्रजाः<br>
तस्माद्रमन्ते बहवः पुत्राद्युत्पादने नराः ॥ ४००॥</p>
<p>अग्नय इत्याह तस्मादग्नय आधातव्या<br>
78.8<br>
अग्नयो गार्हपत्याद्याः परमा मुक्तिहेतवः ।<br>
इत्याह वैदिकः कश्चित्तस्माद्धेतोर्गृहस्थितैः ॥ ४०१॥</p>
<p>अग्नयो गार्हपत्याद्या आधातव्या भवन्ति ते ।<br>
editor: वैदिकः , वेदार्थपरः । गृहस्थितैः ; गृहस्थैरित्यर्थः ।<br>
अग्निहोत्रमित्याह तस्मादग्निहोत्रे रमन्ते<br>
78.9<br>
आहितेऽग्नावनुष्ठेयो होमः स्यादग्निहोत्रकम् ॥ ४०२॥</p>
<p>तदुत्तमं मुक्तिहेतुरिति कश्चन वैदिकः ।<br>
आह तस्मादग्निहोत्रे रमन्ते गृहिणः सदा ॥ ४०३॥</p>
<p>यज्ञ इति यज्ञेन हि देवा दिवं गतास्तस्माद्यज्ञे रमन्ते<br>
78.10<br>
ज्योतिष्टामादिको यज्ञः परमो मोक्षसाधनम् ।<br>
इति केचन मन्यन्ते वेदार्थासक्तमानसाः ॥ ४०४॥</p>
<p>यस्मादाधुनिका देवाः पूर्वानुष्ठितयज्ञतः ।<br>
स्वर्गलोकं गतास्तस्माद्यज्ञे केचिद् बुधा रताः ॥ ४०५॥</p>
<p>मानसमिति विद्वाँसस्तस्माद्विद्वाँस एव मानसे रमन्ते<br>
78.11<br>
विद्वांसः सगुणज्ञाः स्युर्मनःसाध्यं तु मानसम् ।<br>
उपासनं परं हेतुरित्येते मेनिरे बुधाः ॥ ४०६॥</p>
<p>editor: बुधाः ; सगुणब्रह्मविद इत्यर्थः ।<br>
तस्मात्मानस एवैके समासक्ता मनीषिणः ।<br>
वैदिकोपास्तिभागस्य तात्पर्यज्ञानशालिनः ॥ ४०७॥</p>
<p>न्यास इति ब्रह्मा ब्रह्मा हि परः परो हि ब्रह्मा तानि वा<br>
एतान्यवराणि तपाँसि न्यास एवात्यरेचयत्<br>
78.12<br>
वैधानां कर्मणां त्यागो विधिना न्यास उच्यते ।<br>
न्यास एवोत्तमो मुक्तेर्हेतुः स्यादिति मन्यते ॥ ४०८॥</p>
<p>ब्रह्मा हिरण्यगर्भोऽयं स ब्रह्मा पर एव हि ।<br>
न तु जीवो यथा ततन्मतज्ञैः प्राक् समीरितः ॥ ४०९॥</p>
<p>यद्यप्यसौ देहधारी तथापि पर एव हि ।<br>
तत्समानज्ञानवत्त्वात्तच्छिष्यत्वेन हेतुना ॥ ४१०॥</p>
<p>सत्यादीनि तपांस्येव निकृष्टानि तथाप्यतः ।<br>
editor: तथापि न्यासान्निकृष्टा इत्यर्थः ।<br>
संयास एव सर्वाणि तान्यतिक्रान्तवानयम् ॥ ४११॥</p>
<p>आधिक्यतारतम्यं च तत्र विश्रान्तमिष्यते ।<br>
य एवं वेदेत्युपनिषत् ॥</p>
<p>उपसंहरतीदानीमुक्तमुत्तमसाधनम् ॥ ४१२॥</p>
<p>सर्वेभ्यः साधन्वेभ्यश्च सन्न्यासस्य प्रकृष्टताम् ।<br>
यो वेद तस्य विदुष इत्येवं परिकीर्तिता ॥ ४१३॥</p>
<p>विद्या रहस्यरूपा स्यादित्यर्थः सद्भिरीरितः ।<br>
इति द्विषष्टतमोऽनुवाकः<br>
प्राजापत्यो हारुणिः सुपर्णेयः प्रजापतिं पितरमुपससार किं<br>
भगवन्तः परमं वदन्तीति तस्मै प्रोवाच<br>
79.1<br>
प्रागुक्तमोक्षहेत्वर्थमुपपादयितुं श्रुतिः ॥ ४१४॥</p>
<p>आख्यायिकां प्रवक्तयेषा गुरुशिष्योक्तिगर्भिणीम् ।<br>
आरुण्याख्यः सुपर्णायास्तनयश्च प्रजापतेः ॥ ४१५॥</p>
<p>गुरूपसदनं चक्रे पप्रच्छ तदनन्तरम् ।<br>
पूज्या मरर्षयो मुक्तेः साधनेष्वखिलेषु च ॥ ४१६॥</p>
<p>किमुत्कृष्टं वदन्तीति तस्मै गुरुरुवाच सः ।<br>
सत्येन वायुरावाति सत्येनादित्यो रोचते दिवि सत्यं वाचः<br>
प्रतिष्ठा सत्ये सर्वं प्रतिष्ठितं तस्मात्सत्यं परमं<br>
वदन्ति<br>
79.2<br>
साधनेषु तदुक्तेषु प्रथमं वक्ति साधनम् ॥ ४१७॥</p>
<p>योऽन्तरिक्षेऽधुना वाति स वायुः पूर्वजन्मनि ।<br>
हरः सन्सत्यवादित्वं परिपाल्यैव सत्यतः ॥ ४१८॥</p>
<p>सम्प्राप्य वायुदेवत्वं लोकानुग्रहवाञ्छया ।<br>
सदा चरति सूर्योऽपि पूर्वानुष्ठितसत्यतः ॥ ४१९॥</p>
<p>दिवि प्रकाशते सत्यं प्रतिष्ठा वाच उच्यते ।<br>
वाचोक्तमनृतं त्वन्यैर्निराक्रियत इत्यतः ॥ ४२०॥</p>
<p>प्रतिष्ठा न हि वाचः स्यात्सत्ये सर्वं प्रतिष्ठितम् ।<br>
समस्तव्यवहारोऽपि सत्यवाचि प्रतिष्ठितः ॥ ४२१॥</p>
<p>तस्मात्केचित्सत्यमेव प्रकृष्टं साधनं जगुः ।<br>
editor: अतोऽनृतं न हि वाचः प्रतिष्ठेत्यन्वयः ।<br>
तपसा देवा देवतामग्र आयन् तपसार्षयः<br>
सुवरन्वविन्दन्तपसा<br>
सपत्नान्प्रणुदामारातीस्तपसि सर्वं प्रतिष्ठितं<br>
तस्मात्तपः परमं वदन्ति<br>
79.3<br>
तत्रासन्तुष्टतां दृष्ट्वा द्वितीयं प्राह साधनम् ॥ ४२२॥</p>
<p>editor: मुखविकासराहित्यलक्षणमपरितोषमारुणेर्दृष्ट्वेत्यर्थः ।<br>
देवा देवत्वमधुना सम्प्राप्ताः पूर्वजन्मनि ।<br>
अनुष्ठितेन तपसा कृच्छ्रचान्द्रायणादिना ॥ ४२३॥</p>
<p>पूर्वार्जितेन तपसा स्वर्गं प्राप्ता महर्षयः ।<br>
वयं च तपसा शत्रून् द्रव्यलाभविरोधिनः ॥ ४२४॥</p>
<p>नरांश्चात्र निराकुर्मः समस्तं तपसि स्थितम् ।<br>
तस्माद्वदन्त्यनशनं परमं मोक्षसाधनम् ॥ ४२५॥</p>
<p>editor: तपसेति ; अभिचाररूपतपसेत्यर्थः ।<br>
दमेन दान्ताः किल्बिषमवधून्वन्ति दमेन ब्रह्मचारिणः<br>
सुवरगच्छन् दमो भूतानां दुराधर्षं दमे सर्वं<br>
प्रतिष्ठितं तस्माद्दमः परमं वदन्ति<br>
79.4<br>
पूर्वत्रापरितोषेण साधनान्तरमुच्यते ।<br>
दुःशकं सर्वतः सोढुं दुराधर्षं दमो भवेत् ॥ ४२६॥</p>
<p>अपेक्षतं फलं सर्वं दम एव परिष्ठितम् ।<br>
शमेन शान्ताः शिवमाचरन्ति शमेन नाकं<br>
मुनयोऽन्वविन्दञ्छ्शमो<br>
भूतानां दुराधर्षं शमे सर्वं प्रतिष्ठितं<br>
तस्माच्छमः परमं वदन्ति<br>
79.5<br>
क्रोधादिरहिताश्चित्ते पुमर्थं प्राप्नुयुर्नराः ॥ ४२७॥</p>
<p>शमेन स्वर्गमगमन्नारदाद्या मुनीश्वराः ।<br>
दानं यज्ञानां वरूथं दक्षिणा लोके दातारँ<br>
सर्वभूतान्युपजीवन्ति दानेनारातीरपानुदन्त दानेन<br>
द्विषन्तो मित्रा भवन्ति दाने सर्वं प्रतिष्ठितं तस्माद्दानं<br>
परमं वदन्ति<br>
79.6<br>
गोहिरण्यादिदानं स्याद्यज्ञानां दक्षिणा ततः ॥ ४२८॥</p>
<p>श्रेष्ठं लोकेऽपि दातारं वेदशास्त्रविदो जनाः ।<br>
मूढाश्चैवोपजीवन्ति भटानां धनदानतः ॥ ४२९॥</p>
<p>नृपाः शत्रून्निराचक्रुः प्रबला ये द्विषन्ति ते ।<br>
धनदानेन सन्तुष्टा भवन्ति सुहृदो जनाः ॥ ४३०॥</p>
<p>धर्मो विश्वस्य जगतः प्रतिष्ठा लोके धर्मिष्ठ प्रजा<br>
उपसर्पन्ति धर्मेण पापमपनुदति धर्मे सर्वं प्रतिष्ठितं<br>
तस्माद्धर्मं परमं वदन्ति<br>
79.7<br>
तटाकादिकनिर्माणं धर्म इत्येवमीरितम् ।<br>
स सर्वप्राणिजातस्य प्रतिष्ठा श्रेय उच्यते ॥ ४३१॥</p>
<p>उपजीवन्ति धर्मिष्ठं लोके सर्वाः प्रजा नराः ।<br>
धर्माधर्मविवेकार्थमुपगच्छन्ति सर्वशः ॥ ४३२॥</p>
<p>प्रायश्चित्तेन धर्मेण नाशयन्ति च किल्बिषम् ।<br>
प्रजननं वै प्रतिष्ठा लोके साधु प्रजायास्तन्तुं तन्वानः<br>
पितृणामनुणो भवति  तदेव तस्यानृणं तस्मात्प्रजननं<br>
परमं वदन्ति<br>
79.8<br>
पुत्रोत्पादनमेवेदं प्रतिष्ठा गृहिनां भवेत् ॥ ४३३॥</p>
<p>गृहकृत्यस्य निर्वोढा पुत्र एव न हीतरः ।<br>
जय्यो मनुष्यलोकोऽयं पुत्रेणैवेति हि श्रुतिः ॥ ४३४॥</p>
<p>पुत्रपौत्रादिरूपा स्यात्प्रजा तस्याः परम्पराम् ।<br>
यथाशास्त्रं वितन्वानः पितॄणामनृणो भवेत् ॥ ४३५॥</p>
<p>ऋणं तदीयम्पुत्रेण सम्यक्प्रत्यर्पितं भवेत् ।<br>
पुत्रोत्पादनमेव स्यादृणापाकरणं पितुः ॥ ४३६॥</p>
<p>अग्नयो वै त्रयी विद्या देवयानः पन्था गार्हपत्य ऋक्<br>
पृथिवी रथन्तरमन्वाहार्यपचनः यजुरन्तरिक्षं<br>
वामदेव्यमाहवनीयः साम सुवर्गो लोको बृहत्तस्मादग्नीन्<br>
परमं वदन्ति<br>
79.9<br>
त्रयोऽग्नयस्त्रयी विद्या वेदैकविहितत्वतः ।<br>
वेदत्रयोक्तकर्माणि यानि तत्साधनत्वतः ॥ ४३७॥</p>
<p>देवत्वप्रापको मार्गो यागद्वारेण कीर्तितः ।<br>
किञ्चायं गार्हपत्योऽग्निरृग्वेदात्मक ईरितः ॥ ४३८॥</p>
<p>पृथ्वीलोकस्वरूपश्च यद्रथन्तरसाम तत् ।<br>
editor: सामेति ; सामात्मक इत्यर्थः ।<br>
दक्षिणाग्निर्जयुर्वेदश्चान्तरिक्षात्मकः स्मृतः ॥ ४३९॥</p>
<p>वामदेवाख्यसामात्मा भवतीति प्रशस्यते ।<br>
सामदेवः स्वर्गलोको बृहत्सामेति यत् त्रयम् ॥ ४४०॥</p>
<p>तदात्माहवनीयः स्यादित्यसौ च प्रशस्यते ।<br>
अग्निहोत्रँ सायं प्रातर्गृहाणां निष्कृतिः स्विष्टँ<br>
सुहुतं यज्ञक्रतूनां प्रायणँ सुवर्गस्य लोकस्य<br>
ज्योतिस्तस्मादग्निहोत्रं परमं वदन्ति<br>
79.10<br>
अग्निहोत्रं कृतं सायं प्रातश्च गृहनिष्कृतिः ॥ ४४१॥</p>
<p>अग्निहोत्रस्य विरहे क्षुधितोऽग्निर्गृहान्दहेत् ।<br>
त्रयसाधनमूल्यं तु निष्कृतिः परिकीर्त्यते ॥ ४४२॥</p>
<p>यागो द्रव्यपरित्यागो देवमुद्दिश्य कीर्तितः ।<br>
तत्तद्द्रव्यस्य दहने प्रक्षेपो होम उच्यते ॥ ४४३॥</p>
<p>यज्ञानां च क्रतूनां च प्रारम्भकमिदं स्मृतम् ।<br>
अत एवाग्निहोत्रं स्यात्स्वर्गलोकप्रकाशकम् ॥ ४४४॥</p>
<p>editor: अग्न्याधेयमग्निहोत्रं दर्शपूर्णमासावाग्रयणं चातुर्मास्यानि<br>
निरूढपशुबन्धः<br>
सौत्रामपि चेति सप्त हविर्यज्ञाः । क्रतुशब्दो यूपवस्तु<br>
सोमयागेषु रूढः ।<br>
अग्निष्टोमोऽत्यग्निष्टोम उक्थ्यः षोडशी<br>
वायपेयोऽतिरात्रोऽप्तोर्यामश्चेति सप्त<br>
सोमसंस्थाः क्रतवः ।<br>
यज्ञ इति यज्ञो हि देवानां यज्ञेन हि देवा दिवं गता<br>
यज्ञेनासुरानपानुदन्त यज्ञेन द्विषन्तो मित्रा भवन्ति यज्ञे<br>
सर्वं प्रतिष्ठितं तस्माद्यज्ञं परमं वदन्ति<br>
79.11<br>
उत्तमं साधनं यज्ञ इति केचित्प्रचक्षते ।<br>
यज्ञः प्रियो हि देवानां ते हि देवा दिवं गताः ॥ ४४५॥</p>
<p>पूर्वानुष्ठितयज्ञेन स्वर्गलोकं प्रपेदिरे ।<br>
ज्योतिष्टोमेन यज्ञेन सर्वकामाप्तिहेतुना ॥ ४४६॥</p>
<p>द्विषत्प्रशान्तिकामस्य नित्राः स्युर्द्वेषकारिणः ।<br>
मानसं वै प्राजापत्यं पवित्रं मानसेन मनसा साधु<br>
पश्यति ऋषयः प्रजा असृजन्त मानसे सर्वं प्रतिष्ठितं<br>
तस्मान्मानसं परमं वदन्ति<br>
79.12<br>
प्राजापत्यपदप्राप्तेः साधनं स्यादुपासनम् ॥ ४४७॥</p>
<p>अत एव पवित्रं स्याच्छुद्धिहेतुत्वकारणात् ।<br>
उपसनेन युक्तं यत्तेनैपाग्रेण चेतसा ॥ ४४८॥</p>
<p>साक्षात्करोति योगीशः सम्यग्व्यवहितादिकम् ।<br>
अतीतानागतं तच्च योगशास्त्रे प्रपञ्चितम् ॥ ४४९॥</p>
<p>एकाग्रमनसा युक्ता विश्वामित्रादयः प्रजा ।<br>
बह्विः सङ्कल्पमात्रेण सृष्टन्तो महर्षयः ॥ ४५०॥</p>
<p>न्यास इत्याहुर्मनीषिणो ब्रह्माणम्<br>
79.13 /1<br>
यो मोक्षहेतुः सन्न्यास इत्युक्तस्तं महर्षयः ।<br>
हिरण्यगर्भमेवाहुः सुधियः स्मृतिकारिणः ॥ ४५१॥</p>
<p>सन्न्यासाद्ब्रह्मणः स्थानमिति हि स्मर्यते बुधेः ।<br>
तत्प्राप्तेरन्तरङ्गत्वादस्य तद्रूपतोदिता ॥ ४५२॥</p>
<p>editor: अन्तरङ्गत्वादिति ; अन्तरङ्गसाधनत्वादित्यर्थः ।<br>
ब्रह्मा विश्वः कतमः स्वयम्भूः प्रजापतिः संवत्सर इति<br>
79.13 /2<br>
स्तोतुं तमेव सन्न्यासं तत्सम्प्राप्यं प्रपञ्च्यते ।<br>
editor: तत् ; हिरण्यगर्भस्वरूपमित्यर्थः ।<br>
हिरण्यगर्भो विश्वः स्यात्समस्तजगदात्मकः ॥ ४५३॥</p>
<p>अतीव सुखरूपश्च मात्रादिरहितत्वतः ।<br>
स्वयमेव सनुत्पन्नः प्रजानां परिपालकः ॥ ४५४॥</p>
<p>कालात्मा चेतिशब्दस्तु प्रदर्शनपरः स्मृतः ।<br>
इत्यादिसर्वरूपत्वमुन्नेयमिति मन्यताम् ॥ ४५५॥</p>
<p>संवत्सरोऽसावादित्यो य एष आदित्ये पुरुषः<br>
स परमेष्ठी ब्रह्मात्मा<br>
79.14<br>
संवत्सरस्य माहात्म्यं सूत्राङ्गस्य प्रदर्श्यते ।<br>
भूस्तस्य प्रकृष्ट न्यासस्य स्तुतयेऽधुन ॥ ४५६॥</p>
<p>editor: सूत्रेति ; हिरण्यगर्भावयवस्त्येत्यर्थः ।<br>
योऽयं संवत्सरः कालः सोऽसावादित्य एव हि ।<br>
आदित्यगमनावृत्त्या तस्य सम्पादितत्वतः ॥ ४५७॥</p>
<p>आदित्यमण्डले योऽयं पुरुषो वर्तते स च ।<br>
हिरण्यगर्भरूपः स्यान्मण्डलद्वारतो ह्ययम् ॥ ४५८॥</p>
<p>हिरण्यगर्भः प्राप्यः स्यात्स ब्रह्म परमं भवेत् ।<br>
तथैव प्रत्यगात्मा स्यादित्यर्थः परिकीर्तितः ॥ ४५९॥</p>
<p>याभिरादित्यस्तपति रश्मिभिस्ताभिः पर्जन्यो वर्षति<br>
पर्जन्येनौषधिवनस्पतयः प्रजायन्त ओषधिवनस्पतिभिरन्नं<br>
भवत्यन्नेन प्राणाः प्राणैर्बलं बलेन तपस्तपसा श्रद्धा<br>
श्रद्धया मेधा मेधया मनीषा मनीषया मनो मनसा<br>
शान्तिः शान्त्या चित्तं चित्तेन स्मृतिः स्मृत्या स्मारँ<br>
स्मारेण विज्ञानं विज्ञानेनात्मानं वेदयति तस्मादन्नं<br>
ददन्सर्वाण्येतानि ददात्यन्नात्प्राणा भवन्ति भूतानां<br>
प्राणैर्मनो मनसश्च विज्ञानं विज्ञानादानन्दो ब्रह्मयोनिः<br>
79.15<br>
संवत्सरं प्रशस्यैवं सूर्यादिद्वारतस्ततः ।<br>
समस्तव्यवहाराय मण्डलद्वारतो रवेः ॥ ४६०॥</p>
<p>हेतुत्वेन स एवायं हायनोऽत्र प्रशस्यते ।<br>
editor: स एवायं संवत्सरः आदित्यमण्डलद्वारा<br>
सर्वव्यवहारहेतुतया स्तूयत इत्यर्थः ।<br>
याभिरुष्णस्वरूपाभिरर्कस्तपति रश्मिभिः ॥ ४६१॥</p>
<p>ताभिर्भूजलमादाय मेघो भूत्वा प्रवर्षति ।<br>
ब्रीह्यादिरोषधिर्ज्ञेया पनसादिर्वनस्पतिः ॥ ४६२॥</p>
<p>ब्रीह्यादिभिर्भवेद्भोज्यं प्राणास्तृप्यन्ति भोज्यतः ।<br>
प्राणैर्देहबलं तेन तपः कृच्छ्रादिलक्षणम् ॥ ४६३॥</p>
<p>तपसा शुद्धचित्तस्य श्रद्धा ब्रह्मात्मवेदने ।<br>
श्रद्धयैकाग्रचित्तस्य शक्तिर्ग्रन्थार्थधारणे ॥ ४६४ ।<br>
मेधया तत्त्वबुद्ध्याख्या मनीषा स्यान्मनीषया ।<br>
मनोनिरन्तरत्वेन मननं जायते ततः ॥ ४६५॥</p>
<p>क्रोधाद्यवसराभावाच्छन्तिः  शान्त्या प्रमानजम् ।<br>
तत्त्वज्ञानाभिधं चित्तं तेन चित्तेन सर्वदा ॥ ४६६॥</p>
<p>निद्रादिव्यवधानेऽपि लभते तत्त्वसंस्मृतिम् ।<br>
निद्राद्यनन्तरोत्थेन स्मरणेन निरन्तरम् ॥ ४६७॥</p>
<p>स्माराख्यं लभते तेन सन्ततज्ञानमश्नुते ।<br>
editor: तेन ; स्मारपदाभिधेयेन निरन्तरस्मरणेन विज्ञानमेतीत्यर्थः<br>
विज्ञानेन परात्मानं सर्वदानुभवत्ययम् ॥ ४६८॥</p>
<p>यस्मात्प्राणादिकद्वारा ब्रह्मानुभवहेतुता ।<br>
अन्नस्यातो ददद्ध्यन्नं ददात्येतानि सर्वशः ॥ ४६९॥</p>
<p>सर्वप्रदानरूपत्वमन्नदानस्य सम्प्रति ।<br>
विस्पष्टयितुमुक्तोऽर्थः पुनः सङ्क्षिप्य कीर्त्यते ॥ ४७०॥</p>
<p>अन्नात्प्राणा भवन्तीति वाक्येनेत्यवगम्यताम् ।<br>
प्राणादियनितज्ञानादानन्दः पर एव सन् ॥ ४७१॥</p>
<p>ब्रह्म देवान्तवेद्यं स्याद्योनिः सर्वस्य कारणम् ।<br>
यद्वा वेदस्य योनिः स्यात्तादृग्रूपः स्वयं भवेत् ॥ ४७२॥</p>
<p>स वा एष पुरुषः पञ्चधा पञ्चात्मा येन सर्वमिदं<br>
प्रोतं पृथिवी चान्तरिक्षं च द्यौश्च<br>
दिशश्चावान्तरदिशाश्च स वै सर्वमिदं जगत्स<br>
सभूतँ स भव्यं जिज्ञासक्लृप्त ऋतजा रयिष्ठाः<br>
श्रद्धा सत्यो महस्वान्तमसोपरिष्टात्<br>
79.16 /1, internet version says पहस्वान् ॥</p>
<p>स्तोतुं सन्न्यासमेवोक्तं तत्प्राप्तज्ञानसंस्तुतिः ।<br>
सन्न्यासपूर्वकं ज्ञानं सम्पादयति यो नरः ॥ ४७३॥</p>
<p>editor: तदिति ; तेन सन्न्यासेन प्राप्तं तत्त्वज्ञानं यस्य<br>
तस्य नरस्य स्तुतिः क्रियत इत्यर्थः ।<br>
स एव सर्वरूपः सन् पञ्चात्मा पञ्चधा भवेत् ।<br>
पञ्चविंशतिरूपः स्यादित्यर्थः परिकीर्तितः ॥ ४७४॥</p>
<p>शब्दादिपञ्चकं चैव पृथिव्यादिकपञ्चकम् ।<br>
ज्ञानकर्मेन्द्रियाणां द्वे तथा प्राणादिपञ्चकम् ॥ ४७५॥</p>
<p>एतावद्वस्तुरूपः स्याद्यद्वा पञ्चात्मभिर्युतः ।<br>
पञ्चधा वर्तते तच्च पुराणे परिकीर्तितम् ॥ ४७६॥</p>
<p>भूतात्मा चेन्द्रियात्मा च प्रधानात्मा तथा भवान् ।<br>
आत्मा च परमात्मा च त्वमेकः पञ्चधा स्थितः ॥ ४७७॥</p>
<p>editor: इत्युक्तमित्यर्थः ।<br>
येन ब्रह्मस्वरूपेण नरेण सकलं जगत् ।<br>
प्रोतं प्रकर्षतः स्यूतं सूत्रे मणिगणा इव ॥ ४७८॥</p>
<p>पृथिवीत्यादिना सर्वं तदेव स्फुटमुच्यते ।<br>
व्यापी स एव सकले वर्तमानमिदं जगत् ॥ ४७९॥</p>
<p>तत्त्वविद्यातिरेकेण तत्वदृष्ट्या जगन्न हि ।<br>
अतीतं च स एवेसं भव्यं भावि जगच्च सः ॥ ४८०॥</p>
<p>दृश्यते देहरूपोऽयं जगद्रूपो न हीति चेत् ।<br>
जिज्ञासया विचारेण सर्वात्मत्वेन निश्चितः ॥ ४८१॥</p>
<p>ऋतं प्रामाणिकं ज्ञानं जातः सर्वात्मकस्ततः ।<br>
editor: ततः ; ज्ञानेनेत्यर्थः ।<br>
पूर्वक्षेष्वपास्तेषु जिज्ञासासमये पुनः ॥ ४८२॥</p>
<p>सिद्धान्तज्ञानतो जातः सर्वात्मा तत्त्वविन्नरः ।<br>
रयिर्गुरूपदेशाख्यं धनं तत्रैव तिष्ठति ॥ ४८३॥</p>
<p>न तूपदेशशून्यानां तत् क्वचित्प्रतिभासते ।<br>
ईदृक्स्वरूपज्ञानस्य श्रद्धालभ्यत्वतः पुमान् ॥ ४८४॥</p>
<p>श्रद्धैव सत्यब्रह्मात्मा स्वप्रकाशोऽत एव सः ।<br>
अज्ञानेन वियुक्तत्वात्तदुपर्यपि वर्तते ॥ ४८५॥</p>
<p>ज्ञात्वा तमेवं मनसा हृदा च भूयो न मृत्युमुपयाहि<br>
विद्वान्<br>
79.16 /2<br>
न्यासपूर्वज्ञानवन्तं श्रुत्वाह ज्ञानसत्फलम् ।<br>
आरुणे त्वं तमात्मानं मनसा हृदयात्मना ॥ ४८६॥</p>
<p>हृदा नियमितत्वेन हृदेति परिकीर्त्यते ।<br>
editor: हृदा ; हृत्पद्मेनेत्यर्थः ।<br>
एवमुक्तप्रकारेण सन्न्यासोत्तमहेतुतः ॥ ४८७॥</p>
<p>ज्ञात्वा विद्वाञ्ज्ञानयुक्तः पुनर्मृत्युं न चाप्युहि ।<br>
वर्तमानशरीरे च ज्ञानिनः परिते सति ॥ ४८८॥</p>
<p>जन्माभावात्युनर्मृत्युर्नास्तीत्यर्थः प्रकीर्तितः ।<br>
तस्मान्न्यासमेषां तपसामतिरिक्तमाहुः<br>
79.16 /3<br>
बहु प्रशस्तं सन्न्यासमुपसंहरतेऽधुना ॥ ४८९॥</p>
<p>न्यासो यतोऽन्तरङ्गं स्यात्साधनं तत्त्ववेदने ।<br>
तस्मात्सत्यादितपसां न्यासं सन्तोऽधिकं जगुः ॥ ४९०॥</p>
<p>वसुरण्वो विभूरसि प्राणे त्वमसि सन्धाता ब्रह्मन् त्वमसि<br>
विश्वसृत्तेजोदास्त्वमस्यग्नेरसि वर्चोदास्त्वमसि सूर्यस्य<br>
द्युम्नोदास्त्वमसि चन्द्रमस उपयामगृहीतोऽसि ब्रह्मणे त्वा<br>
महसे<br>
79.17<br>
न्यासोर्ध्वं प्रणवेनात्मसमाधिर्यो विधीयते ।<br>
तस्मिन् विघ्ननिवृत्त्यर्थं प्राहान्तर्यामिसंस्तुतिम् ॥ ४९१॥</p>
<p>editor: आत्मेति ; आत्मनि समाधिरित्यर्थः ।<br>
अनुग्रहाय मे ब्रह्मन्नन्तर्यामिञ्चगत्पते ।<br>
वस्तुतत्त्वोपदेष्टासि वसुरण्यो विभूरसि ॥ ४९२॥</p>
<p>विविधं जायमानोऽसि विराडादिकरूपतः ।<br>
प्राणे वाय्वात्मके जीवे त्वं संयोजयितासि च ॥ ४९३॥</p>
<p>विश्वसृक्सकलव्यापी त्वमस्यग्नेः प्रकाशदः ।<br>
द्युलोकवर्तिसूर्यस्य वर्चेदास्त्वं प्रकाशदः ॥ ४९४॥</p>
<p>तथा चन्द्रमसोऽसि त्वं प्रकाशद्रविणप्रदः ।<br>
editor: प्रकाशेति ; प्रकाशरूपधनप्रद इत्यर्थः ।<br>
उपयामगृहीतोऽसि सोमः सन्यागभूमिषु ॥ ४९५ ।<br>
पृथ्वी वा उपयामोऽयं श्रुतिसङ्कीर्तितत्वतः ।<br>
गृहीतः सोमरूपः सन्मृद्दारुमयपात्रतः ॥ ४९६॥</p>
<h2 id="editor-शरतत----उपयमगहतऽसतयहय-व-उपयम">editor: श्रुतीति ; - उपायामगृहीतोऽसीत्याहेयं वा उपयामः</h2>
<h2 id="तततरयसहत-६-५-८-इतयकत-इतयरथ--तमव-सपषटयत">(तैत्तिरीयसंहिता ६-५-८) इत्युक्त इत्यर्थः । तमेव स्पष्टयति</h2>
<p>त्वामेवं सर्वकर्तारं महसे ब्रह्मणे भये ।<br>
ब्रह्माभिव्यक्तये देवं संसेवे परमेश्वरम् ॥ ४९७॥</p>
<p>ओमित्यात्मानं युञ्जीत<br>
79.18 /1<br>
ईशस्तुत्या गताघस्य समाधिस्तु विधीयते ।<br>
त्रिमात्रं कीर्तयंस्तारं सर्ववेदान्तनिश्चितम् ॥ ४९८॥</p>
<p>समादध्यात्परात्मानं स्वरूपत्वेन चेतसि ।<br>
editor: अन्तर्यामिस्तुत्या परिहृतविघ्नस्य सन्न्यासिन इत्यर्थः ।<br>
निश्चितं ; परमात्मानमित्यन्वयः ।<br>
एतद्वै महोपनिषदं देवानां गुह्यं<br>
79.18 /2<br>
समाधिसाधनं तारं संस्तौति सकलोत्तमम् ॥ ४९९॥</p>
<p>तारस्वरूपमेवेदं महोपनिषदुच्यते ।<br>
यस्योपनिषदो वन्द्यो भवन्ति प्रतिपादिकाः ॥ ५००॥</p>
<p>महोपनिषदेतत्स्यात्सर्वे वेदा इति श्रुतेः ।<br>
देवानां वासवदीनां गुह्यां गोप्यमिदं भवेत् ॥ ५०१॥</p>
<p>शमादिवर्जितो यः स्यात्तस्मै नोपदिशन्ति ते ।<br>
य एवं वेद ब्रह्मणो महिमानमाप्नोति तस्माद् ब्रह्मणो<br>
महिमानम्<br>
79.18 /3<br>
एतत्समाधिजन्यस्य ज्ञानस्य फलमुच्यते ॥ ५०२॥</p>
<p>सन्न्यासानन्तरं यस्तु प्रणवेन परात्मनः ।<br>
समाधिमाचरन्नेवं महावाक्योक्तरीतितः ॥ ५०३॥</p>
<p>ब्रह्मतत्त्वं विजानाति सोऽपरिच्छन्नवस्तुनः ।<br>
महिमानमवाप्नोति तत्त्वविज्ञानतो ह्ययम् ॥ ५०४॥</p>
<p>जीवत्वभ्रमनाशेन ब्रह्मताविर्भवे सति ।<br>
जीवन्मुक्तो भवेद्विद्वानित्यस्यार्थः प्रकीर्तितः ॥ ५०५॥</p>
<p>प्रारब्धस्य क्षये भोगाच्छरीरे पतिते सति ।<br>
तस्माज्ज्ञानादविद्याया लेशेनापि विवर्जितम् ॥ ५०६॥</p>
<p>मुख्यं यद्ब्रह्म तस्यैव महिमानं समश्नुते ।<br>
विदेहमुक्तो भवतीत्यस्यार्थः परिकीर्तितः ॥ ५०७॥</p>
<p>इत्युपनिषत् ॥</p>
<p>सन्न्यासपूर्विकां विद्यामुपसंहरतेऽधुना ।<br>
इत्येवं कथिता विद्या भवत्युपनिषन्मता ॥ ५०८॥</p>
<p>रहस्यविद्या भवतीत्येवमर्थः प्रकीर्तितः  ।<br>
इति त्रिषष्टितमोऽनुवाकः</p>
<p>ज्ञानान्तरङ्गहेतुत्वान्न्यासस्यैवोक्तरीतितः ॥ ५०९॥</p>
<p>स एव युक्तो जिज्ञासोर्न तु कर्मेति कीर्तितम् ।<br>
तर्हि साक्षात्कृतौ कर्म क्रियतामिति शङ्कते ॥ ५१०॥</p>
<p>तच्चङ्कापरिहाराय यागुरूपत्वमुच्यते ।<br>
लौकिकव्यवहाराणां सर्वेषां तत्त्ववेदिनः ॥ ५११॥</p>
<p>यागाधिकारशङ्कास्ति न हि यागस्य विद्यते ।<br>
अतोऽग्निमानुवाकस्य पूर्वभोगेण योगिनः ॥ ५१२॥</p>
<p>यागद्रव्यस्तयाङ्गानि पठ्यन्ते सकलान्यपि ।<br>
तस्यैवं विदुषो यज्ञस्यात्मा यजमानः श्रद्धा पत्नी<br>
शरीरमिध्ममुरो वेदिर्लोमानि बर्हिर्वेदः शिखा हृदयं यूपः<br>
काम आज्यं मन्युः पशुस्तपो।आग्निर्दमः शमयिता दानं<br>
दक्षिणा वाग्घोता प्राण उद्गाता चक्षुरध्वर्युर्मनो ब्रह्मा<br>
श्रोत्रमग्नीत्<br>
80.1 /1<br>
तस्य सन्न्यासिनो ब्रह्म साक्षात्कृतवतः सतः ॥ ५१३॥</p>
<p>जीवन्मुक्तस्य यो यज्ञस्तस्यात्मा साक्षिलक्षणः ।<br>
स एव यजमानः स्यात्तत्स्वामित्येव हेतुना ॥ ५१४॥</p>
<p>श्रद्धाख्या चित्तवृत्तिर्या सा पत्नीत्यादि योज्यताम् ।<br>
यो दमाख्यः शमयिता सर्वाशोपशमावहः ॥ ५१५॥</p>
<p>चित्तवृत्तिविशेषोऽस्ति स भवेदत्र दक्षिणा ।<br>
editor: सर्वेति ; सर्वेन्द्रियोपशमकारीत्यर्थः ।<br>
होत्रादिकस्वरूपत्वं वागादीनां विचिन्त्यताम् ॥ ५१६॥</p>
<p>यावद्ध्रियते सा दीक्षा यदश्नाति<br>
तद्धविर्यत्पिबति तदस्य सोमपानं यद्रमते तदुपसदो<br>
यत्सञ्चरत्युपविशत्युत्तिष्ठते च स प्रवर्ग्यो यन्मुखं<br>
तदाहवनीयो या व्याहृतिरहुतिर्यदस्य विज्ञान तज्जुहोति<br>
यत्सायं प्रातरत्ति तत्समिधं यत्प्रातर्मध्यन्दिनँ सायं<br>
च तानि सवनानि<br>
80.1 /2<br>
ज्योतिष्टोमाङ्गभूता या क्रिया तद्रूपतोच्यते ।<br>
योगिनो व्यवहारस्य त्वनुवाकान्यभागतः ॥ ५१७॥</p>
<p>editor: द्वितीयभागमवतारयति&mdash;ज्योतिष्टोमेति ।<br>
अन्येति ; द्वितीयभोगेनत्वित्यर्थः ।<br>
भोजनाकरणेनैव यावत्क्षुद्धार्तेऽमुना ।<br>
सा दीक्षासञ्ज्ञसंस्कारो धृतिरित्यवगम्यताम् ॥ ५१८॥</p>
<p>हविरादिकरूपत्वं भोजनादेर्विबुध्यताम् ।<br>
ये अहोरात्रे ते दर्शपूर्णमासौ<br>
येऽर्धमासाश्च मासाश्च ते चातुर्मास्यानि य ऋतवस्ते<br>
पशुबन्धा ये संवत्सराश्च परिवत्सराश्च तेऽहर्गणाः<br>
सर्ववेदसं वा एतत्सत्रं यन्मरणं तदवभृथः<br>
80.1 /3<br>
अथो तृतीयभोगेन जीवन्मुक्तस्य योगिनः ॥ ५१९॥</p>
<p>तत्तत्कालविशेषेण तत्तद्यागात्मतोच्यते ।<br>
editor: तृतीयभागमवतारयति&mdash;अथो इति ।<br>
अत्र संवत्सराश्चेति श्रूयमाणं चयोगतः ॥ ५२०॥</p>
<p>संवत्सराश्चेत्येताभ्यां चकाराभ्यां श्रुताविह ।<br>
स्यादिदावत्सरादीनां त्रयाणां च समुच्चयः ॥ ५२१॥</p>
<p>प्रभवादिषु चैकैकं पञ्चकं युगशब्दितम् ।<br>
संवत्सरादिसञ्ज्ञेयं क्रमात्तस्मिन्मन्युगे भवेत् ॥ ५२२॥</p>
<p>editor: तदुक्तं कालनिर्णये&mdash;<br>
-चान्द्राणां ब्रभवादीनां पञ्चके पञ्चके युगे ।<br>
सम्परीदान्विदित्येतच्छब्दपूर्वास्तु वत्सराः ॥</p>
<ul>
<li>इति ।<br>
ये द्विरात्रातिरात्राद्यास्त एवाहर्गणा मताः ।<br>
सर्वस्वदक्षिणाकं स्यात्सर्ववेदसशब्दतम् ॥ ५२३॥</li>
</ul>
<p>अहोरात्रादिकालेन समस्तेनोपलक्षितम् ।<br>
यदायुर्योगिनस्तस्मादत्रैतच्छब्दकीर्तितम् ॥ ५२४॥</p>
<p>आयुस्तद्दक्षिणोपेतं सत्रमित्यर्थ ईरितः ।<br>
एतद्वै जरामर्यमग्निहोत्रँसत्रं य एवं विद्वानुदगयने<br>
प्रमीयते<br>
देवानामेव महिमानं गत्वादित्यस्य सायुज्यं गच्छत्यथ यो<br>
दक्षिणे प्रमीयते पितृणामेव महिमानं गत्वा चन्द्रमसः<br>
सायुज्यं गच्छत्येतौ वै सूर्याचन्द्रमसोर्महिमानौ ब्राह्मणो<br>
विद्वानभिजयति तस्माद् ब्रह्मणो महिमानमित्युपनिषत्<br>
80.1 /3<br>
चतुर्थभागेनैतस्य सर्वयज्ञात्मकं मुनिम् ॥ ५२५॥</p>
<p>उपासीनस्य मर्तस्य क्रममुक्तिरुदीर्यते ।<br>
editor: अनुवाकान्त्यभागमवतारयति&mdash;चतुर्थेति ।<br>
योगीश्वरस्य चरितं यज्जरामरणावधि ॥ ५२६॥</p>
<p>तद्वेदोक्तोऽग्निहोत्रादिसत्रान्ताखिलकर्म हि ।<br>
इत्युपासनशीलः सन् मृतः स्यादुत्तरायणे  ॥ ५२७॥</p>
<p>स देवातानामैश्वर्यं सम्प्राप्य तदनन्तरम् ।<br>
भावनातारतम्येन रवेस्तादात्म्यमश्नुते ॥ ५२८॥</p>
<p>अथोपासनशीलो यो म्रियते दक्षिणायने  ।<br>
सोऽग्निष्वात्तादिकैश्वर्यं प्राप्यैतीन्दुसरूपताम् ॥ ५२९॥</p>
<p>editor: एतीति ; इन्दुसायुज्यमेतीत्यर्थः ।<br>
महिमानावनुभवन्नेतावादित्यसोमयोः ।<br>
विद्वान्हिरण्यगर्भं च तल्लोकस्थोपदेशतह् ॥ ५३०॥</p>
<p>editor: तल्लोकस्थेति ; तल्लोकवासिनाभुपदेशत इत्यर्थः ।<br>
तत्साक्षात्कृतिरूपं च जयं प्राप्नोत्ययं द्विजः ।<br>
editor: तदिति ; हिरण्यगर्भसाक्षात्काररूपमित्यर्थः ।<br>
तत्साक्षात्कारतो विप्रस्तल्लोकस्थवपुःक्षयात् ॥ ५३१॥</p>
<p>तल्लोकं प्राप्य तत्रास्य महिमानं समश्नुते ।<br>
editor: शरीरपातादूर्ध्वमिति शेषः । तल्लोकम् ;<br>
हिरण्यगर्भलोकमित्यर्थः ।<br>
अस्य ; हिरण्यगर्भस्यैश्वर्यम् ।<br>
तत्रोत्पन्नात्परेशस्य साक्षात्कारात्स च द्विजः ॥ ५३२॥</p>
<p>तल्लोकनाशादूर्ध्वं यत्सत्यज्ञानादिलक्षनम् ।<br>
ब्रह्म तस्य महत्त्वाख्यं महिमानं समश्नुते ॥ ५३३॥</p>
<p>इतीत्यनेन विद्यायास्तद्ग्रन्थस्योपसंहृतिह् ।<br>
editor: तद्ग्रन्थस्येति ; तत्प्रतिपादकग्रन्थस्येत्यर्थः ।<br>
तैत्तिरीयेऽस्ति पुंविधा तस्यैवमिति वाक्यतः ॥ ५३४॥</p>
<p>पुरुषो वेति वाक्येन शाखायां ताण्डिनामपि ।<br>
भेदकस्योपलम्भेन स्ववोभिन्नैव युज्यते ॥ ५३५॥</p>
<p>पुंयज्ञयोस्ताण्डिनां हि सामानाधिकरण्यगीः ।<br>
न तथा तैत्तिरीये स्यात्तत्र षष्ठ्योः श्रुतत्वतः ॥ ५३६॥</p>
<p>सामानाधिकरण्ये च षष्ठ्योर्व्याहतिरेव हि ।<br>
विदुषो यजमानत्वं यज्ञत्वं हि विरुध्यते ॥ ५३७॥</p>
<p>editor: विदुषो यो यज्ञस्तस्य यज्ञस्यात्मेति व्यधिकरणे षष्ठ्यौ ।<br>
अन्यथा<br>
विद्वानेव यज्ञः ; स एव यजमान इति व्याहतिः स्यात् ।<br>
ताण्डिशाखायां<br>
तु - पुरुषो वा व यज्ञः - इति सामानाधिकरण्यम् ।<br>
अतो भेदकोपलम्भाद्भेद इत्यर्थः ।<br>
यदात्मजयमानादि श्रुतं तत्ताण्डिनां न हि<br>
आयुषस्त्रिविधस्यापि सवनत्रयरूपता ॥ ५३८॥</p>
<p>इत्यादि ताण्डिनां यत्तु न हि तत्तैत्तिरीयके ।<br>
मरणावभृथत्वादि किञ्चित्साम्यप्रबाधनात् ॥ ५३९॥</p>
<p>विद्ययोर्भेद एवातो न्याय्यो नैव त्वभिन्नता ।<br>
किञ्च नोपससनमिदं तैत्तिरीये प्रकीर्तितम् ॥ ५४०॥</p>
<p>किं तर्हि ब्रह्मविद्यायाः प्रशंसा परिकीर्त्यते ।<br>
तस्माद्विद्यैक्यशङ्काया नावकाशोऽस्ति कश्चन ॥ ५४१॥</p>
<p>क्रममुक्तिफलं त्वस्मिन्ननुवाके प्रकीर्तितम् ।<br>
तत्त्वज्ञसेवासम्भूतमित्यशेषं च मङ्गलम् ॥ ५४२॥</p>
<p>इति चतुःषष्टितमोऽनुवाकः<br>
विद्यारण्यमुक्तिप्रोक्तबृहद्व्याख्यानुसारतः ।<br>
पुरुषोत्तमतीर्थेन ग्रन्थविस्तरभीतितः ॥ ५४३॥</p>
<p>याज्ञिक्यां कतिचिन्मन्त्रा व्याख्याताः पद्यरूपतः ।<br>
यथोपयोगमेवात्र सङ्ग्रहेण यथामपि ॥ ५४४॥</p>
<p>विद्यारण्यैः समस्तेयं व्याख्याता याज्ञिकी शुभा ।<br>
आरभ्य रुद्रगायत्रीं द्राविडः पाठ आदृतः ।<br>
ततः पूर्वं तु तैः सर्वे तत्तत्पाठाः समादृताः ॥ ५४५॥</p>
<p>इति श्रीमत्परमहंसपरिव्राजकाचार्यश्रीशिवरामानन्दतीर्थशिष्य<br>
श्रीपुरुषोत्तमानन्दतीर्थविरचितं याज्ञिक्युपनिषद्विवरणं समाप्तम् ।</p>
<p>Note<br>
Read यस्मात् in the shloka following verse 195<br>
Read इति &hellip; अनुवाकः for इति &hellip; अध्यायः around<br>
verses 337 till 351<br>
Add इत्यष्टाचत्वारिंशोऽनुवाकः just after verse 366</p>
<p>&rsquo;'
Yajniki Upanishad &rsquo;'
<a href="mailto:sunderh@hotmail.com">sunderh@hotmail.com</a> as Mahanarayana Upanishad.</p>
<p>According to Sw. Vimalananda, who has translated the Mahanarayana<br>
Upanishad (Ramakrishna Math publ.), ᳚it is also known as<br>
Yajniki Upanishad on the ground that Yajnatma Narayana is<br>
considered to be the seer of this part of the Veda᳚<br>
(Krishna Yajurveda). This upanishad forms the tenth (last)<br>
prapathakas (Sayana&rsquo;s term), or prasna (Bhattabhaskara&rsquo;s term) of the<br>
Taittiriya Aranyaka.  It is also called <code>khila' (supplementary) as it   deals with many rituals in daily use. There is a </code>dravidapatha&rsquo; and<br>
&lsquo;andhrapatha&rsquo; with 64 and 80 chapters resp.!<br>
The text is not the same in many recensions of the upanishads.</p>
<p>`The yAj<del>nikyupaniShad with a commentary in the form of kArikas by<br>
shripuruShottamAnandatIrtha is based<br>
on a single manuscript found in the Adyar Library.<br>
The yAj</del>nikyupaniShad is also known as nArAyaNopaniShad. There is the<br>
mahAnArAyaNopaniShad belonging to the atharvaveda. edited by Col. Jacob,<br>
which has been utilised by Bloomfield in preparing his Vedic Concordance.<br>
The latter is only another version of this yAj~nikyupaniShad.</p>
<p>The taittirIyayajurveda is divided into the sa.nhitA and the brAhmaNa<br>
portions. The brAhmaNa has the three prapAThakas for the main brAhmaNa<br>
portion, and then the AraNyaka portion. SAyana divides the AraNyaka into<br>
ten prapAThakas, and the three prapAThakas, 7 to 9 form what is well known<br>
as the taittirIyopaniShad. The next one is accepted as a khila<br>
(supplement) and that is the yAj~nikyupaniShad. BhaTTabhAskara takes the<br>
whole of the TaittirIyopaniShad as a single prashna, and there is also a<br>
slight difference in him from the arrangement of the prashnas found in<br>
sAyaNa. Otherwise the texts are the same.&rsquo;</p>

  </div>
</article>


        

        



    <aside class="card border noPrint" id="section-tree-item-AryaH_hinduism_sAmya-vaiShamye_tattvam_sangrahaH_upaniShat_120-sangrahaH_yAjnikyupaniShadvivaraNam_md">
        <div class="card-title bg-light-gray border d-flex justify-content-between">
            <a href="https://vishvAsa.github.io/AgamaH/AryaH/hinduism/sAmya-vaiShamye/tattvam/sangrahaH/upaniShat/120-sangrahaH/yAjnikyupaniShadvivaraNam/">याज्ञिक्युपनिषद्विवरणम् </a>
            <a data-toggle="collapse" href="#section-tree-item-body-AryaH_hinduism_sAmya-vaiShamye_tattvam_sangrahaH_upaniShat_120-sangrahaH_yAjnikyupaniShadvivaraNam_md" role="button" aria-expanded="false" aria-controls="section-tree-item-body-AryaH_hinduism_sAmya-vaiShamye_tattvam_sangrahaH_upaniShat_120-sangrahaH_yAjnikyupaniShadvivaraNam_md" >…<i class="fas fa-caret-down" class="collapsed"></i> </a>
        </div>
        <nav id="section-tree-item-body-AryaH_hinduism_sAmya-vaiShamye_tattvam_sangrahaH_upaniShat_120-sangrahaH_yAjnikyupaniShadvivaraNam_md" class="card-body p-0 collapse">
            
            <li>draft: false</li>
            
            <li>iscjklanguage: false</li>
            
            <li>title: याज्ञिक्युपनिषद्विवरणम्</li>
            
        </nav>
    </aside>


      </main>
    </div>
    <footer class="bg-yellow  p-1 noPrint" role="contentinfo">
  

  <div id="div_foot_nav_bar" class="row">
    <a href="https://vishvAsa.github.io/AgamaH/search"  class="btn btn-light btn-sm">🥽🔦</a>
    <div class="row col  d-flex justify-content-center">
      <div><a id="previousPageFoot" href="" class="btn btn-secondary">###<i class="fas fa-caret-left"></i></a></div>
      <div ><a id="nextPageFoot" href="" class="btn btn-secondary"><i class="fas fa-caret-right"></i> ### </a></div>
    </div>
      <ul id="footer-bar-right-custom" class="list-group list-group-horizontal">
      </ul>
  </div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      ✉️Contact
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2025 Sep 14 04:57:15 UTC. (<a href="http://google.com/search?q=04%3a57%3a15%20UTC to IST">IST</a>)
    </div>
  </div>
</footer>



<script async src="https://www.googletagmanager.com/gtag/js?id=G-33H08JSLQR"></script>
<script>
  window.dataLayer = window.dataLayer || [];
  function gtag(){dataLayer.push(arguments);}
  gtag('js', new Date());

  gtag('config', 'G-33H08JSLQR');
</script>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
